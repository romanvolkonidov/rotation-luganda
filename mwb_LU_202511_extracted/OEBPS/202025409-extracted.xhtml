<?xml version="1.0" encoding="utf-8" ?>
<html dir="ltr" class="dir-ltr ml-LU ms-ROMAN" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="lg">
<head>
<meta charset="utf-8" />
<title>Extracted Text: 11/25 Ddesemba 29, 2025–Jjanwali 4, 2026</title>
<link rel="stylesheet" href="css/epubs.css" type="text/css" />
</head>
<body dir="ltr" xml:lang="lg" class="jwac dir-ltr ml-LU ms-ROMAN"><div class="groupExt">
<div class="groupExtPubRef">
<div class="extPubRef"><p><a href="202025409.xhtml#pcitationsource1">^ <span id="pcitation1"></span><strong>***sjj oluyimba 63 Tuli Bajulirwa ba Yakuwa!***</strong></a></p>
<header>
<p class="contextTtl"><strong>OLUYIMBA 63</strong></p>
<h1><strong>Tuli Bajulirwa ba Yakuwa!</strong></h1>
</header>
<p class="themeScrp">(<span id="citationsource8"></span><a epub:type="noteref" href="#citation8">Isaaya 43:10-12</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1. </span>Abantu beekolera</p>
<p class="p5 sz">Bakatonda bangi nnyo.</p>
<p class="p6 sp">Naye tebamanyi</p>
<p class="p7 sz">Ow’amazima.</p>
<p class="p8 sp">Bakatonda ’balala</p>
<p class="p9 sz">Tebayinza kumanya</p>
<p class="p10 sp">Eby’e binaabaawo gye bujja;</p>
<p class="p11 sz">Kuba bo si ba mazima.</p>
<div class="chorus"><p class="p12 se">(CHORUS)</p>
<p class="p13 sp">Ffe tuli Bajulirwa</p>
<p class="p14 sz">Ba Yakuwa Katonda.</p>
<p class="p15 sp">By’ayogera bituukirira,</p>
<p class="p16 sz">Kuba ye wa mazima.</p>
</div>
</li>
<li><p class="p17 sl"><span class="txtSrcBullet">2. </span>Tulangirira wonna</p>
<p class="p18 sz">Erinnya lya Katonda;</p>
<p class="p19 sp">N’Obwakabaka bwe,</p>
<p class="p20 sz">Tubumanyisa.</p>
<p class="p21 sp">’Bantu bwe tubayamba</p>
<p class="p22 sz">Okuyiga ’mazima</p>
<p class="p23 sp">’Bulamu bwabwe bulongooka;</p>
<p class="p24 sz">Batendereza Yakuwa.</p>
<div class="chorus"><p class="p25 se">(CHORUS)</p>
<p class="p26 sp">Ffe tuli Bajulirwa</p>
<p class="p27 sz">Ba Yakuwa Katonda.</p>
<p class="p28 sp">By’ayogera bituukirira,</p>
<p class="p29 sz">Kuba ye wa mazima.</p>
</div>
</li>
<li><p class="p30 sl"><span class="txtSrcBullet">3. </span>Tuwa obujulirwa</p>
<p class="p31 sz">Ku linnya lya Katonda.</p>
<p class="p32 sp">Tulabula ’babi</p>
<p class="p33 sz">Abalivvoola.</p>
<p class="p34 sp">Abantu bwe beenenya</p>
<p class="p35 sz">Katonda asonyiwa;</p>
<p class="p36 sp">Bafun’e mirembe n’essanyu</p>
<p class="p37 sz">N’obulamw’o bw’amakulu.</p>
<div class="chorus"><p class="p38 se">(CHORUS)</p>
<p class="p39 sp">Ffe tuli Bajulirwa</p>
<p class="p40 sz">Ba Yakuwa Katonda.</p>
<p class="p41 sp">By’ayogera bituukirira,</p>
<p class="p42 sz">Kuba ye wa mazima.</p>
</div>
</li>
</ol>
</div>
<div class="closingContent"><p class="p43 se">(Laba ne <span id="citationsource9"></span><a epub:type="noteref" href="#citation9">Is. 37:19;</a><span id="citationsource10"></span><a epub:type="noteref" href="#citation10"> 55:11;</a><span id="citationsource11"></span><a epub:type="noteref" href="#citation11"> Ezk. 3:19</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation8"><p class="extScrpCiteTxt"><a href="#citationsource8">^ <strong>(Is. 43:10-12)</strong></a> “Mmwe muli bajulirwa bange,” Yakuwa bw’agamba, “Omuweereza wange gwe nnalonda, Musobole okummanya era munzikiririzeemu* Era mutegeere nti sikyuka. Tewali Katonda yakolebwa okusooka nze, Era tewali mulala yanziririra. <strong><sup>11</sup></strong> Nze Yakuwa; tewali mulokozi mulala, okuggyako nze.” <strong><sup>12</sup></strong> “Nze nnalangirira, ne ndokola, era ne mmanyisa Bwe waali nga tewali katonda mulala mu mmwe. N’olwekyo muli bajulirwa bange,” Yakuwa bw’agamba, “era nze Katonda.</p><p></p><p>Oba, “munneesige.”</p></div></aside>
<aside epub:type="footnote"><div epub:type="footnote" class="extScrpCite" id="citation9"><p class="extScrpCiteTxt"><a href="#citationsource9">^ <strong>(Is. 37:19)</strong></a> Baasuula bakatonda b’amawanga ago mu muliro, olw’okuba tebaali bakatonda ba ddala, wabula miti na mayinja, omulimu gw’emikono gy’abantu. Eyo ye nsonga lwaki baasobola okubazikiriza.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation10"><p class="extScrpCiteTxt"><a href="#citationsource10">^ <strong>(Is. 55:11)</strong></a> Bwe kityo n’ekigambo kyange ekiva mu kamwa kange bwe kiriba. Tekiridda gye ndi nga kyereere, Naye kirikola buli kye njagala, Era kirituukiririza ddala ekyo kye nkituma okukola.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation11"><p class="extScrpCiteTxt"><a href="#citationsource11">^ <strong>(Ezk. 3:19)</strong></a> Kyokka bw’olabula omubi, naye n’atakyuka kuleka bikolwa bye ebibi, wadde okuva mu kkubo lye ebbi, ajja kufa olw’ensobi ze, naye ggwe ojja kuwonya obulamu bwo.</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource2">^ <span id="pcitation2"></span><strong>***mwbr25 Noovemba lup. 13 Eby’Okunoonyereza Ebiri mu Katabo k’Obulamu bw’Ekikristaayo n’Obuweereza Bwaffe***</strong></a></p>
<p class="p168 sn"><strong><em>ip-1</em>-E lup. 180 ¶16</strong></p>
<p class="p169 sn"><strong>Yakuwa Akkakkanya Ekibuga Ekyegulumiza</strong></p>
<p class="p170 sb"><span class="parNum" data-pnum="16"><strong><sup>16</sup></strong></span> Ebyo Isaaya bye yayogera ku kuzikirizibwa kwa Babbulooni, tebyabaawo mangu ddala mu mwaka gwa 539 E.E.T. Wadde kiri kityo, leero kyeyoleka kaati nti byonna Isaaya bye yayogera byatuukirira. Omwekenneenya wa Bayibuli omu yagamba nti: Ekifo awaali ekibuga Babulooni kimaze emyaka nga matongo, era na kati kikyali matongo.” Ate era yagamba nti: “Si kyangu kutunuulira matongo ga Babulooni n’otojjukira nti obunnabbi Isaaya ne Yeremiya bwe baalagula obukwata ku Babbulooni bwatuukirira.” Kyeyoleka lwatu nti Yakuwa ye yaluŋŋamya Isaaya ne Yeremiya okwogera obunnabbi obwo. Ekyo kiri kityo kubanga Abameedi n’Abaperusi baazikiriza Babulooni nga wayise emyaka 200 bukya Isaaya awandiika ekitabo kye! Ate era waayitawo emyaka mingi ne kiryoka kifuuka amatongo. Ekyo kyongera okutukakasa nti Bayibuli Kigambo kya Katonda ekyaluŋŋamizibwa. (<span id="citationsource12"></span><a epub:type="noteref" href="#citation12">2 Timoseewo 3:16</a>) Okuva bwe kiri nti obunnabbi obumu obwogerwako mu Bayibuli bwatuukirira, tuli bakakafu nti n’obwo obutannaba kutuukirira, bujja kutuukirira mu kiseera kya Katonda ekituufu.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation12"><p class="extScrpCiteTxt"><a href="#citationsource12">^ </a> <strong>(2 Tim. 3:16)</strong> Buli Kyawandiikibwa kyaluŋŋamizibwa Katonda, era kigasa mu kuyigiriza, mu kunenya, mu kutereeza ebintu, ne mu kukangavvula mu butuukirivu,</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource3">^ <span id="pcitation3"></span><strong>***mwbr25 Noovemba lup. 13 Eby’Okunoonyereza Ebiri mu Katabo k’Obulamu bw’Ekikristaayo n’Obuweereza Bwaffe***</strong></a></p>
<p class="p171 sn"><strong><em>ip-1</em>-E lup. 189 ¶1</strong></p>
<p class="p172 sn"><strong>Yakuwa Anenya Amawanga</strong></p>
<p class="p173 sb">Mu kiseera kya Isaaya, Abaasuli baabonyaabonya nnyo abantu ba Katonda. Bwasuli yazikiriza obwakabaka bwa Isirayiri obw’ebika ekkumi era n’eyonoona ensi ya Yuda. Kyokka obuwanguzi bwa Bwasuli bwali bwa kaseera buseera. Isaaya yagamba nti: <strong><em>“Yakuwa ow’eggye alayidde nti: ‘Nga bwe nnateekateeka, bwe kityo bwe kiriba . . . ndimenyeramenyera Omwasuli mu nsi yange, era ndimulinnyirira ku nsozi zange. Ekikoligo kye kiriggibwa ku bantu bange, n’omugugu gwe guliggibwa ku bibegaabega byabwe.’”</em> (</strong><span id="citationsource13"></span><a epub:type="noteref" href="#citation13"><strong><em>Isaaya 14:24, 25</em></strong></a><strong>)</strong> Nga wayise ebbanga ttono oluvannyuma lwa Isaaya okwogera obunnabbi obwo, ekikoligo kya Bwasuli kyaggibwa ku Yuda.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation13"><p class="extScrpCiteTxt"><a href="#citationsource13">^ <strong>(Is. 14:24, 25)</strong></a> Yakuwa ow’eggye alayidde nti: “Nga bwe nnateekateeka, bwe kityo bwe kiriba, Era nga bwe nnasalawo, bwe kityo bwe kirituukirira. <strong><sup>25</sup></strong> Ndimenyeramenyera Omwasuli mu nsi yange, Era ndimulinnyirira ku nsozi zange. Ekikoligo kye kiriggibwa ku bantu bange, N’omugugu gwe guliggibwa ku bibegaabega byabwe.”</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource4">^ <span id="pcitation4"></span><strong>***mwbr25 Noovemba lup. 13-14 Eby’Okunoonyereza Ebiri mu Katabo k’Obulamu bw’Ekikristaayo n’Obuweereza Bwaffe***</strong></a></p>
<p class="p174 sn"><strong><em>ip-1</em>-E lup. 194 ¶12</strong></p>
<p class="p175 sn"><strong>Yakuwa Anenya Amawanga</strong></p>
<p class="p176 sb"><span class="parNum" data-pnum="12"><strong><sup>12</sup></strong></span> Isaaya yagamba nti: <strong><em>“Kaakano Yakuwa agamba nti: ‘Mu myaka esatu, ng’emyaka gy’omukozi akolera empeera bwe giba, ekitiibwa kya Mowaabu kirinyoomebwa wakati mu kuyoogaana okwa buli ngeri, era abo abalisigalawo baliba batono nnyo era nga tebalina mugaso.’”</em> (</strong><span id="citationsource14"></span><a epub:type="noteref" href="#citation14"><strong><em>Isaaya 16:13, 14</em></strong></a><strong>)</strong> Abanoonyereza ku bintu eby’edda baakizuula nti mu kyasa eky’omunaana E.E.T., Abamowaabu baabonaabona nnyo era nti bangi badduka mu nsi yaabwe. Tigulasu-pireseri III yagamba nti Salamanu owa Mowaabu y’omu ku bakabaka abaamuwanga omusolo. Ne Kammusunadbi kabaka wa Mowaabu yawanga Sennakeribu kabaka wa Bwasuli omusolo. Bakabaka ba Bwasuli, Esalu-kaddoni ne Ashurbanipal baagamba nti bakabaka ba Mowaabu Musuri ne Kamashaltu baali bamu ku abo be baafuganga. Nga wayise emyaka mingi Mowaabu yalekera awo okuba ng’eggwanga eryetongodde. Wadde ng’amatongo awaali ebibuga bya Mowaabu gaazuulibwa, tewali bukakafu bulaga nti Mowaabu yali nsi ya maanyi.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation14"><p class="extScrpCiteTxt"><a href="#citationsource14">^ </a> <strong>(Is. 16:13, 14)</strong> Ekyo kye kigambo Yakuwa kye yayogera edda ku Mowaabu. <strong><sup>14</sup></strong> Kaakano Yakuwa agamba nti: “Mu myaka esatu, ng’emyaka gy’omukozi akolera empeera bwe giba,* ekitiibwa kya Mowaabu kirinyoomebwa wakati mu kuyoogaana okwa buli ngeri, era abo abalisigalawo baliba batono nnyo era nga tebalina mugaso.”</p><p></p><p>Oba, “egibaliddwa n’obwegendereza ng’omukozi akolera empeera bw’akola”; kwe kugamba, mu myaka esatu gyennyini.</p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource5">^ <span id="pcitation5"></span><strong>***mwbr25 Noovemba lup. 14 Eby’Okunoonyereza Ebiri mu Katabo k’Obulamu bw’Ekikristaayo n’Obuweereza Bwaffe***</strong></a></p>
<p class="p178 sn"><strong><em>w07</em> 3/1 lup. 8 ¶11</strong></p>
<p class="p179 sn"><strong>Okunokolayo Ebimu ku Biri mu Kitabo kya Isaaya—I</strong></p>
<p class="p180 sb"><strong>14:1, 2—Mu ngeri ki abantu ba Yakuwa gye ‘baawamba abo abaali baabawamba?’</strong> Kino kyatuukirizibwa ku bantu nga Danyeri, eyali omukungu mu Babulooni mu bufuzi bw’Abameedi n’Abaperusi; Eseza, eyafuuka nnaabakyala wa Buperusi; ne Moluddekaayi, eyalondebwa okuba katikkiro w’Obwakabaka bwa Buperusi.</p>
<div class="groupExt">
</div>
</div>
<div class="extPubRef"><p><a href="202025409.xhtml#pcitationsource6">^ <span id="pcitation6"></span><strong>***th lup. 13 Okukyusakyusa mu Ddoboozi***</strong></a></p>
<header>
<p class="contextTtl"><strong>ESSOMO 10</strong></p>
<h1><strong>Okukyusakyusa mu Ddoboozi</strong></h1>
</header>
<div class="bodyTxt">
<div class="grpItems imgWestEighth"><h2><span id="citationsource15"></span><a epub:type="noteref" href="#citation15"><strong>Engero 8:4,</strong></a><span id="citationsource16"></span><a epub:type="noteref" href="#citation16"> <strong>7</strong></a></h2>
<p class="p4"><strong>MU BUFUNZE:</strong> Fuba okuggyayo ensonga n’okwoleka enneewulira etuukirawo ng’okyusakyusa mu ddoboozi lyo ne sipiidi gy’oyogererako.</p>
<h2><strong>ENGERI Y’OKUKIKOLAMU:</strong></h2>
<ul><li><p class="p6">  <strong>Kyusakyusa mu ddoboozi.</strong> Yongeza oba kendeeza ku ddoboozi lyo ng’oggumiza ensonga enkulu era ng’okubiriza abakuwuliriza okubaako kye bakolawo. Yongeza eddoboozi ng’osoma ekyawandiikibwa ekirimu obubaka obw’omusango. Kendeeza ku ddoboozi okuleetera abakuwuliriza okwesunga ky’ogenda okuzzaako, oba okwoleka okutya oba okweraliikirira.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p7">Toyongeza ddoboozi lyo buli kiseera, n’owulikika ng’akabuwalidde abakuwuliriza. Weegendereze engeri gy’okyusakyusaamu eddoboozi lyo oleme kuwulikika ng’omuntu eyeeraga.</p>
</div></div>
</aside></div>
</li>
<li><p class="p8">  <strong>Kyusakyusa mu ngeri eddoboozi lyo gye liwulikikamu.</strong> Ng’osinziira ku mateeka agafuga olulimi lwo, yongeza eddoboozi lyo okwoleka ebbugumu oba okulaga obunene bw’ekintu oba okulaga nti kiri wala. Kkakkanya ku ddoboozi lyo okwoleka ennaku oba okweraliikirira.</p>
</li>
<li><p class="p9">  <strong>Kyusakyusa mu sipiidi gy’oyogererako.</strong> Yongeza ku sipiidi gy’oyogererako okusobola okwoleka essanyu. Kendeeza ku sipiidi gy’oyogererako ng’otuuse ku nsonga enkulu.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p10">Sipiidi gy’oyogererako togikyusa mbagirawo, kubanga ekyo kijja kuwugula abakuwuliriza. Toyogerera kumukumu kubanga by’oyogera biyinza obutategeerekeka.</p>
</div></div>
</aside></div>
</li>
</ul>
</div></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation15"><p class="extScrpCiteTxt"><a href="#citationsource15">^ <strong>(Nge. 8:4)</strong></a> “Mmwe abantu, mbayita; Nkoowoola buli omu.*</p><p></p><p>Obut., “abaana b’abantu.”</p></div></aside>
<aside epub:type="footnote"><div epub:type="footnote" class="extScrpCite" id="citation16"><p class="extScrpCiteTxt"><a href="#citationsource16">^ <strong>(Nge. 8:7)</strong></a> Akamwa kange bye koogera bya mazima, Emimwa gyange gikyayira ddala ebintu ebibi.</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource7">^ <span id="pcitation7"></span><strong>***lmd essomo 2 akatundu 5***</strong></a></p>
<div class="bodyTxt">
<p class="p15">5. <strong>Ba mwetegefu okukyusaamu.</strong> Omuntu ayinza okukyusa emboozi n’agizza ku nsonga endala gy’obadde tosuubira. N’olwekyo beera mwetegefu okubaako ky’omubuulira <em>ekikwatagana n’ensonga eyo,</em> ka kibe nti ggwe obadde na nsonga ndala mu Bayibuli gy’obadde oyagala okwogerako naye.</p>
<p class="p16"></p>
</div>
<div class="groupExt">
</div>
</div>
<div class="extPubRef"><p><a href="202025409.xhtml#pcitationsource8">^ <span id="pcitation8"></span><strong>***lmd essomo 9 akatundu 4-akatundu 4b***</strong></a></p>
<div class="bodyTxt">
<p class="p14">4. <strong>Lowooza ku muntu aba alaze nti ayagala okumanya ebisingawo.</strong> Okusinziira ku ekyo ky’oba oyogeddeko naye, weebuuze:</p>
<ol class="du-listStyleType--lowerAlpha du-padding-inlineStart--10 du-padding-inlineStart-desktopOnly--12"><li><p class="p15">               ‘Lwaki yeetaaga okuwulira amazima?’</p>
</li>
<li><p class="p16">               ‘Okuyiga Bayibuli kinaamuganyula kitya mu kiseera kino ne mu biseera eby’omu maaso?’</p>
</li>
</ol>
</div>
<div class="groupExt">
</div>
</div>
<div class="extPubRef"><p><a href="202025409.xhtml#pcitationsource9">^ <span id="pcitation9"></span><strong>***mwbr25 Noovemba lup. 14 Eby’Okunoonyereza Ebiri mu Katabo k’Obulamu bw’Ekikristaayo n’Obuweereza Bwaffe***</strong></a></p>
<p class="p182 sb"><strong>ijwbq-E ekitundu 108</strong></p>
<p class="p183 sb"><strong>Obunnabbi Kye KI?</strong></p>
<p class="p184 sb"><strong>Bayibuli ky’Egamba</strong></p>
<p class="p185 sb">Obunnabbi bwe bubaka obwaluŋŋamizibwa Katonda, oba okubikkulirwa okuva eri Katonda. Bayibuli egamba nti bannabbi “baayogeranga ebyava eri Katonda nga balina obulagirizi bw’omwoyo omutukuvu.” (<span id="citationsource17"></span><a epub:type="noteref" href="#citation17">2 Peetero 1:20, 21</a>) N’olwekyo, nabbi y’oyo afuna obubaka okuva eri Katonda n’abutuusa ku balala.—<span id="citationsource18"></span><a epub:type="noteref" href="#citation18">Ebikolwa 3:18</a>.</p>
<p class="p186 sb">Bannabbi baafunanga batya obubaka okuva eri Katonda?</p>
<p class="p187 sb">Katonda yakozesa engeri ezitali zimu okutuusa obubaka ku bannabbi be:</p>
<p class="p188 sb">● <strong>Okuwandiika.</strong> Katonda yakozesa enkola eyo omulundi gumu, bwe yawandiika Amateeka Ekkumi ku bipande by’amayinja bibiri n’abiwa Musa.—<span id="citationsource19"></span><a epub:type="noteref" href="#citation19">Okuva 31:18</a>.</p>
<p class="p189 sb">● <strong>Bamalayika</strong>. Katonda yakozesa malayika okubuulira Musa obubaka bwe yali ayagala okutegeeza Falaawo kabaka wa Misiri. (<span id="citationsource20"></span><a epub:type="noteref" href="#citation20">Okuva 3:2-4,</a><span id="citationsource21"></span><a epub:type="noteref" href="#citation21"> 10</a>) Kyokka ebiseera ebimu bwe yabanga ayagala ebigambo by’aba ayogedde bituuke ku muntu nga bw’aba abyogedde, yatumanga butereevu malayika n’abuulira omuntu oyo ebigambo ebyo, nga bwe kyali eri Musa. Malayika yagamba Musa nti: ‘Wandiika <strong>ebigambo bino</strong>, kubanga endagaano gye nkola naawe era ne Isirayiri ngyesigamya ku <strong>bigambo bino.’</strong>—<span id="citationsource22"></span><a epub:type="noteref" href="#citation22">Okuva 34:27</a>.</p>
<p class="p190 sb">● <strong>Okwolesebwa.</strong> Oluusi bannabbi baafunanga okwolesebwa nga tebeebase. (<span id="citationsource23"></span><a epub:type="noteref" href="#citation23">Isaaya 1:1;</a><span id="citationsource24"></span><a epub:type="noteref" href="#citation24"> Kaabakuuku 1:1</a>) Okulala baakufunanga ne babaako ne bye boogera oba ne bye bakola mu kwolesebwa okwo. (<span id="citationsource25"></span><a epub:type="noteref" href="#citation25">Lukka 9:28-36;</a><span id="citationsource26"></span><a epub:type="noteref" href="#citation26"> Okubikkulirwa 1:10-17</a>) Ate okulala baakufunanga nga bali ng’abaloota. (<span id="citationsource27"></span><a epub:type="noteref" href="#citation27">Ebikolwa 10:10, 11;</a><span id="citationsource28"></span><a epub:type="noteref" href="#citation28"> 22:17-21</a>) Kyokka okulala baakufunanga mu birooto nga beebase.—<span id="citationsource29"></span><a epub:type="noteref" href="#citation29">Danyeri 7:1;</a><span id="citationsource30"></span><a epub:type="noteref" href="#citation30"> Ebikolwa 16:9, 10</a>.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation17"><p class="extScrpCiteTxt"><a href="#citationsource17">^ <strong>(2 Peet. 1:20, 21)</strong></a> Okusookera ddala, mukimanyi nti tewali bunnabbi bwonna mu Byawandiikibwa busibuka mu kulowooza kw’abantu. <strong><sup>21</sup></strong> Kubanga tewali mulundi na gumu obunnabbi lwe bwali buleeteddwa olw’okwagala kw’abantu, naye abantu baayogeranga ebyava eri Katonda nga balina obulagirizi bw’omwoyo omutukuvu.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation18"><p class="extScrpCiteTxt"><a href="#citationsource18">^ <strong>(Bik. 3:18)</strong></a> Naye mu ngeri eyo Katonda atuukirizza ebintu bye yalangirira edda okuyitira mu bannabbi bonna, nti Kristo alibonaabona.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation19"><p class="extScrpCiteTxt"><a href="#citationsource19">^ <strong>(Kuv. 31:18)</strong></a> Bwe yamala okwogera ne Musa ku Lusozi Sinaayi, n’amuwa ebipande bibiri eby’Obujulirwa, ebipande eby’amayinja ebyawandiikibwako n’engalo ya Katonda.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation20"><p class="extScrpCiteTxt"><a href="#citationsource20">^ <strong>(Kuv. 3:2-4)</strong></a> Malayika wa Yakuwa n’amulabikira mu nnimi z’omuliro ogwali gwakira wakati mu kisaka. Musa n’atunuulira ekisaka, n’alaba nga kyaka omuliro naye nga tekiggya. <strong><sup>3</sup></strong> Awo Musa n’agamba nti: “Ka ŋŋende nneetegereze ekintu kino ekitali kya bulijjo, ndabe ensonga lwaki ekisaka tekiggya.” <strong><sup>4</sup></strong> Yakuwa bwe yalaba nga Musa asembedde okukyetegereza, n’amuyita ng’ayima mu kisaka, n’agamba nti: “Musa! Musa!” Musa n’ayitaba nti: “Nzuuno.”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation21"><p class="extScrpCiteTxt"><a href="#citationsource21">^ <strong>(Kuv. 3:10)</strong></a> Kale kaakano jjangu nkutume eri Falaawo oggyeyo abantu bange Abayisirayiri e Misiri.”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation22"><p class="extScrpCiteTxt"><a href="#citationsource22">^ <strong>(Kuv. 34:27)</strong></a> Yakuwa era n’agamba Musa nti: “Ojja kuwandiika ebigambo bino, kubanga endagaano gye nkola naawe era ne Isirayiri ngyesigamya ku bigambo bino.”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation23"><p class="extScrpCiteTxt"><a href="#citationsource23">^ <strong>(Is. 1:1)</strong></a> Okwolesebwa Isaaya* mutabani wa Amozi kwe yafuna okukwata ku Yuda ne ku Yerusaalemi mu kiseera kya Uzziya, Yosamu, Akazi, ne Keezeekiya, bakabaka ba Yuda:</p><p></p><p>Litegeeza, “Obulokozi bwa Yakuwa.”</p></div></aside>
<aside epub:type="footnote"><div epub:type="footnote" class="extScrpCite" id="citation24"><p class="extScrpCiteTxt"><a href="#citationsource24">^ <strong>(Kaab. 1:1)</strong></a> Obubaka nnabbi Kaabakuuku* bwe yafuna mu kwolesebwa:</p><p></p><p>Liyinza okuba litegeeza, “Okuwambaatira n’Amaanyi.”</p></div></aside>
<aside epub:type="footnote"><div epub:type="footnote" class="extScrpCite" id="citation25"><p class="extScrpCiteTxt"><a href="#citationsource25">^ <strong>(Luk. 9:28-36)</strong></a> Nga wayiseewo ennaku nga munaana oluvannyuma lw’okwogera ebigambo ebyo, n’atwala Peetero, Yokaana, ne Yakobo, n’agenda ku lusozi okusaba. <strong><sup>29</sup></strong> Bwe yali asaba, endabika ye ey’oku maaso n’ekyuka, era ekyambalo kye ne kifuuka kyeru nnyo era ne kimasamasa. <strong><sup>30</sup></strong> Era laba! abasajja babiri baali banyumya naye; omu yali Musa, ate omulala yali Eriya. <strong><sup>31</sup></strong> Baalabikira mu kitiibwa era ne batandika okwogera ku kugenda kwe, kwe yali anaatera okutuukiriza mu Yerusaalemi. <strong><sup>32</sup></strong> Peetero n’abo be yali nabo baali beebase, naye bwe baazuukuka ne balaba ekitiibwa kye n’abasajja ababiri abaali bayimiridde naye. <strong><sup>33</sup></strong> Abasajja abo bwe baali baawukana ne Yesu, Peetero n’amugamba nti: “Omuyigiriza, kirungi okuba nti tuli wano. N’olwekyo, ka tusimbe weema ssatu, ng’emu yiyo, endala nga ya Musa, ate endala nga ya Eriya.” Naye yali tategeera by’ayogera. <strong><sup>34</sup></strong> Bwe yali ayogera ebintu ebyo ekire ne kijja ne kibasiikiriza. Ekire bwe kyali kitandika okubabikka, ne batya. <strong><sup>35</sup></strong> Eddoboozi ne liva mu kire nga ligamba nti: “Ono ye Mwana wange eyalondebwa. Mumuwulirize.” <strong><sup>36</sup></strong> Bwe baawulira eddoboozi, ne balaba Yesu ng’ali yekka. Naye ne basirika, era ebintu bye baalaba tebaabibuulirako muntu n’omu mu kiseera ekyo.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation26"><p class="extScrpCiteTxt"><a href="#citationsource26">^ <strong>(Kub. 1:10-17)</strong></a> Omwoyo omutukuvu gwantwala mu lunaku lwa Mukama waffe ne mpulira eddoboozi eddene emabega wange eryalinga ery’ekkondeere, <strong><sup>11</sup></strong> nga ligamba nti: “By’olaba biwandiike mu muzingo oguweereze ebibiina omusanvu: eky’e Efeso, eky’e Sumuna, eky’e Perugamo, eky’e Suwatira, eky’e Saadi, eky’e Firaderufiya, n’eky’e Lawodikiya.” <strong><sup>12</sup></strong> Awo ne nkyuka okulaba eyali ayogera nange, era bwe nnakyuka, ne ndaba ebikondo by’ettaala ebya zzaabu musanvu, <strong><sup>13</sup></strong> era wakati w’ebikondo by’ettaala waaliwo eyali afaanana ng’omwana w’omuntu ng’ayambadde ekyambalo ekituukira ddala ku bigere, era nga yeesibye mu kifuba omusipi ogwa zzaabu. <strong><sup>14</sup></strong> Omutwe gwe n’enviiri ze byali byeru ng’ebyoya by’endiga ebyeru, era byali byeru ng’omuzira. Ate amaaso ge gaali ng’ennimi z’omuliro, <strong><sup>15</sup></strong> era ebigere bye byali ng’ekikomo ekirungi ekyakaayakana mu kyoto mwe basaanuusiza ebyuma; eddoboozi lye lyali ng’ery’amazzi amangi agayira. <strong><sup>16</sup></strong> Yalina emmunyeenye musanvu mu mukono gwe ogwa ddyo era mu kamwa ke mwali muvaamu ekitala ekyogi, ekiwanvu, ekisala eruuyi n’eruuyi, era obwenyi bwe bwali ng’enjuba eyaka ennyo. <strong><sup>17</sup></strong> Bwe nnamulaba, ne ngwa ku bigere bye nga nninga afudde. N’ankwatako n’omukono gwe ogwa ddyo n’aŋŋamba nti: “Totya. Nze ow’Olubereberye era ow’Enkomerero,</p><p></p></div></aside>
<aside epub:type="footnote"><div epub:type="footnote" class="extScrpCite" id="citation27"><p class="extScrpCiteTxt"><a href="#citationsource27">^ <strong>(Bik. 10:10, 11)</strong></a> Naye enjala n’emuluma nnyo n’ayagala okulya. Bwe baali bateekateeka eky’okulya, n’afuna okwolesebwa, <strong><sup>11</sup></strong> n’alaba eggulu nga libikkuse era ekintu ekiringa ekitambaala ekinene nga kikwatiddwa ku nsonda zaakyo ennya ne kissibwa wansi;</p><p></p></div></aside>
<aside epub:type="footnote"><div epub:type="footnote" class="extScrpCite" id="citation28"><p class="extScrpCiteTxt"><a href="#citationsource28">^ <strong>(Bik. 22:17-21)</strong></a> “Naye bwe nnali nkomyewo mu Yerusaalemi nga ndi mu yeekaalu nsaba, ne nfuna okwolesebwa, <strong><sup>18</sup></strong> ne ndaba Mukama waffe ng’aŋŋamba nti: ‘Yanguwa ove mu Yerusaalemi mu bwangu, kubanga tebajja kukkiriza bujulirwa bw’ompaako.’ <strong><sup>19</sup></strong> Ne ŋŋamba nti: ‘Mukama wange, bamanyi bulungi nnyo nti nnasibanga abo abakukkiriza ne mbakubira mu makuŋŋaaniro; <strong><sup>20</sup></strong> era Siteefano omujulirwa wo bwe yali attibwa, nze nnaliwo nga nnyimiridde nga mpagira ekikolwa ekyo era nga nkuuma ebyambalo eby’okungulu eby’abo abaamutta.’ <strong><sup>21</sup></strong> Naye n’aŋŋamba nti: ‘Genda, kubanga nja kukutuma mu mawanga agali ewala.’”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation29"><p class="extScrpCiteTxt"><a href="#citationsource29">^ <strong>(Dan. 7:1)</strong></a> Mu mwaka ogwasooka ogw’obufuzi bwa Kabaka Berusazza owa Babulooni, Danyeri bwe yali yeebase ku kitanda kye, yaloota ekirooto era n’ayolesebwa. Awo n’awandiika bye yalaba mu kirooto ekyo; yawandiika kalonda yenna.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation30"><p class="extScrpCiteTxt"><a href="#citationsource30">^ <strong>(Bik. 16:9, 10)</strong></a> Naye ekiro Pawulo n’afuna okwolesebwa, n’alaba omusajja ow’e Masedoniya ng’ayimiridde mu maaso ge ng’amwegayirira nti: “Jjangu e Masedoniya otuyambe.” <strong><sup>10</sup></strong> Amangu ddala nga yaakafuna okwolesebwa, twagenda e Masedoniya, nga tukitegedde nti Katonda yali atutumye okubabuulira amawulire amalungi.</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource10">^ <span id="pcitation10"></span><strong>***th lup. 17 Okuggyayo Ensonga Enkulu***</strong></a></p>
<header>
<p class="contextTtl"><strong>ESSOMO 14</strong></p>
<h1><strong>Okuggyayo Ensonga Enkulu</strong></h1>
</header>
<div class="bodyTxt">
<div class="grpItems imgWestEighth"><h2><span id="citationsource31"></span><a epub:type="noteref" href="#citation31"><strong>Abebbulaniya 8:1</strong></a></h2>
<p class="p4"><strong>MU BUFUNZE:</strong> Yamba abakuwuliriza okugoberera by’oyogera era n’okulaba engeri buli nsonga enkulu gy’ekwataganamu n’omutwe awamu n’ekigendererwa ky’emboozi yo.</p>
<h2><strong>ENGERI Y’OKUKIKOLAMU:</strong></h2>
<ul><li><p class="p6">  <strong>Beera n’ekigendererwa.</strong> Manya ekigendererwa ky’emboozi yo, era ogikulaakulanye ng’osinziira ku kigendererwa ekyo. Kakasa nti buli nsonga enkulu ekuyamba okutuuka ku kigendererwa ekyo.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p7">Weebuuze: ‘Bibuuzo ki abanampuliriza bye bayinza okwebuuza, oba biki ebiyinza okubazibuwalira okutegeera? Ebibuuzo ebyo bayinza kubyebuuza ddi?’ Sengeka ensonga zo mu ngeri y’emu, abakuwuliriza basobole okugoberera by’oyogera, okubitegeera, n’okubikkiriza.</p>
</div></div>
</aside></div>
</li>
<li><p class="p8">  <strong>Ggumiza omutwe gw’emboozi yo.</strong> Bw’oba owa emboozi, ggumiza omutwe gwayo ng’okozesa ebigambo ebikulu ebiri mu mutwe ogwo, oba ebigambo ebirala ebirina amakulu ge gamu.</p>
</li>
<li><p class="p9">  <strong>Ggyayo bulungi ensonga enkulu.</strong> Londa ensonga enkulu ezikwatagana n’omutwe gw’emboozi, era z’osobola okunnyonnyola obulungi mu budde obukuweereddwa. Tobeera na nsonga nkulu nnyingi; buli nsonga enkulu gyogere, siriikiriramu ng’ova ku nsonga emu okudda ku ndala, era laga engeri gye zikwataganamu.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p10">Ensonga enkulu osobola okuziraga mu nnyanjula yo, kiyambe abakuwuliriza okugoberera oba osobola okuziddamu ng’ofundikira, kibayambe okuzijjukira.</p>
</div></div>
</aside></div>
</li>
</ul>
</div></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation31"><p class="extScrpCiteTxt"><a href="#citationsource31">^ <strong>(Beb. 8:1)</strong></a> Eno ye nsonga enkulu mu ebyo bye twogerako: Tulina kabona asinga obukulu bw’atyo, era atudde ku mukono ogwa ddyo ogw’entebe ey’Ow’Ekitiibwa mu ggulu,</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource11">^ <span id="pcitation11"></span><strong>***sjj oluyimba 2 Erinnya lyo Ggwe Yakuwa***</strong></a></p>
<header>
<p class="contextTtl"><strong>OLUYIMBA 2</strong></p>
<h1><strong>Erinnya Lyo Ggwe Yakuwa</strong></h1>
</header>
<p class="themeScrp">(<span id="citationsource32"></span><a epub:type="noteref" href="#citation32">Zabbuli 83:18</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1. </span>Ggwe Katonda omu</p>
<p class="p5 sz">Wekka ow’amazima,</p>
<p class="p6 sp">Nnyini butonde bwonna;</p>
<p class="p7 sz">’Linnya lyo Yakuwa.</p>
<p class="p8 sp">Twesiimye nnyo ddala</p>
<p class="p9 sz">’Kuba nti tuli babo.</p>
<p class="p10 sp">Tulangirira wonna,</p>
<p class="p11 sz">’Kitiibwa ky’olina.</p>
<div class="chorus"><p class="p12 se">(CHORUS)</p>
<p class="p13 sp">Yakuwa, Yakuwa,</p>
<p class="p14 sz">Tewali Katonda</p>
<p class="p15 sp">Alinga ggw’eyo mu ggulu</p>
<p class="p16 sz">Oba wano ku nsi.</p>
<p class="p17 sp">Ggwe wekka Ayinza Byonna;</p>
<p class="p18 sz">Ka bonna bamanye.</p>
<p class="p19 sp">Yakuwa, Yakuwa,</p>
<p class="p20 sz">Ggwe Katonda waffe wekka.</p>
</div>
</li>
<li><p class="p21 sl"><span class="txtSrcBullet">2. </span>Otufuula kyonna</p>
<p class="p22 sz">Ggwe ky’oba oyagala,</p>
<p class="p23 sp">Tukole by’otwetaaza;</p>
<p class="p24 sz">’Linnya lyo Yakuwa.</p>
<p class="p25 sp">Otuwadde ’nkizo</p>
<p class="p26 sz">’Kuba ’Bajulirwa bo.</p>
<p class="p27 sp">Tukyenyumirizaamu</p>
<p class="p28 sz">Okuba ’bantu bo.</p>
<div class="chorus"><p class="p29 se">(CHORUS)</p>
<p class="p30 sp">Yakuwa, Yakuwa,</p>
<p class="p31 sz">Tewali Katonda</p>
<p class="p32 sp">Alinga ggw’eyo mu ggulu</p>
<p class="p33 sz">Oba wano ku nsi.</p>
<p class="p34 sp">Ggwe wekka Ayinza Byonna;</p>
<p class="p35 sz">Ka bonna bamanye.</p>
<p class="p36 sp">Yakuwa, Yakuwa,</p>
<p class="p37 sz">Ggwe Katonda waffe wekka.</p>
</div>
</li>
</ol>
</div>
<div class="closingContent"><p class="p38 se">(Laba ne <span id="citationsource33"></span><a epub:type="noteref" href="#citation33">2 Byom. 6:14;</a><span id="citationsource34"></span><a epub:type="noteref" href="#citation34"> Zab. 72:19;</a><span id="citationsource35"></span><a epub:type="noteref" href="#citation35"> Is. 42:8</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation32"><p class="extScrpCiteTxt"><a href="#citationsource32">^ <strong>(Zab. 83:18)</strong></a> Abantu ka bamanye nti erinnya lyo, ggwe Yakuwa, Ggwe wekka Asingayo Okuba Waggulu, afuga ensi yonna.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation33"><p class="extScrpCiteTxt"><a href="#citationsource33">^ <strong>(2 Byom. 6:14)</strong></a> n’agamba nti: “Ai Yakuwa Katonda wa Isirayiri, mu ggulu ne ku nsi tewali Katonda alinga ggwe akuuma endagaano era alaga okwagala okutajjulukuka abaweereza bo abakuweereza n’omutima gwabwe gwonna.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation34"><p class="extScrpCiteTxt"><a href="#citationsource34">^ <strong>(Zab. 72:19)</strong></a> Erinnya lye ery’ekitiibwa ka litenderezebwenga emirembe n’emirembe, Era ekitiibwa kye ka kijjule ensi yonna. Amiina era Amiina.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation35"><p class="extScrpCiteTxt"><a href="#citationsource35">^ <strong>(Is. 42:8)</strong></a> Nze Yakuwa. Eryo lye linnya lyange; Ekitiibwa kyange sirina mulala gwe nkiwa,* N’ettendo lyange siriwa bifaananyi byole.</p><p></p><p>Oba, “Ekitiibwa kyange sikigabana na mulala yenna.”</p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource12">^ <span id="pcitation12"></span><strong>***lfb lup. 116-lup. 117 kat. 1 Omwana wa Nnamwandu Yaddamu Okuba Omulamu***</strong></a> <a href="#pcitation12_2">&gt;&gt;</a></p>
<header>
<p class="contextTtl"><strong>ESSOMO 48</strong></p>
<h1><strong>Omwana wa Nnamwandu Yaddamu Okuba Omulamu</strong></h1>
</header>
<div class="bodyTxt">
<p class="p3 sb">Mu kiseera ky’ekyeya, Yakuwa yagamba Eriya nti: ‘Genda e Zalefaasi. Eyo waliyo nnamwandu ajja okukuwa emmere.’ Eriya bwe yatuuka ku mulyango oguyingira mu kibuga, yalaba nnamwandu omwavu ng’alonderera obuku. Eriya yasaba nnamwandu oyo amuleetere ku mazzi anyweko. Nnamwandu bwe yali agenda okugamuleetera, Eriya yamuyita n’amugamba nti: ‘Nkwegayiridde ndeeteraayo n’akagaati.’ Naye nnamwandu yamugamba nti: ‘Sirina kagaati ka kukuwa. Nninawo obuwunga butono n’otufuta tutono era ŋŋenda kufumba akamere nze n’omwana wange tukalye.’ Eriya yamugamba nti: ‘Yakuwa agambye nti singa onfumbira akagaati, obuwunga bwo n’amafuta go tebijja kuggwaawo okutuusa ng’enkuba ezzeemu okutonnya.’</p>
<p class="p4 sb">Nnamwandu yagenda n’afumbira nnabbi wa Yakuwa omugaati. Nga Yakuwa bwe yali agambye, nnamwandu ne mutabani we baalina emmere mu kiseera kyonna eky’ekyeya. Ensumbi ye ennene teyaggwaamu buwunga n’akasumbi ke akatono tekaggwaamu mafuta.</p>
<p class="p5 sb">Naye waliwo ekintu ekibi ekyaliwo. Mutabani wa nnamwandu yalwala nnyo n’afa. Nnamwandu yeegayirira Eriya amuyambe. Eriya yaggya ku nnamwandu omwana oyo eyali afudde n’amwambusa mu kisenge ekya waggulu mu nnyumba ya nnamwandu. Eriya yagalamiza omwana oyo ku kitanda n’asaba ng’agamba nti: ‘Ai Yakuwa, nkwegayiridde omwana k’addemu obulamu.’ Omanyi ensonga lwaki ekyo Eriya kye yasaba Yakuwa okukola kyali kyewuunyisa nnyo? Kyali kyewuunyisa kubanga waali tewabangawo muntu yenna azuukira. Okugatta ku ekyo, nnamwandu oyo ne mutabani we tebaali Bayisirayiri.</p>
<p class="p6 sb">Omwana oyo yaddamu obulamu era n’atandika okussa! Eriya yagamba nnamwandu nti: ‘Laba! Omwana wo mulamu.’ Nnamwandu yasanyuka nnyo n’agamba Eriya nti: ‘Kati nkimanyi nti ddala oli musajja wa Katonda, kubanga oyogera ebyo byokka Yakuwa by’aba akugambye okwogera.’</p>
</div>
<div class="blockTxt"><p class="p8 sc">“Mutunuulire nnamuŋŋoona: tezisiga, tezikungula, era tezirina ggwanika, kyokka Katonda aziriisa. Mmwe temuli ba muwendo nnyo okusinga ebinyonyi?”​—<span id="citationsource36"></span><a epub:type="noteref" href="#citation36">Lukka 12:24</a></p>
</div>
<div class="boxSupplement"><aside><div class="boxContent"><p class="p10 sc"><strong>Ebibuuzo:</strong> Nnamwandu w’e Zalefaasi yakiraga atya nti yali yeesiga Yakuwa? Kiki ekiraga nti ddala Eriya yali nnabbi wa Yakuwa?</p>
<p class="p11 sc"><span id="citationsource37"></span><a epub:type="noteref" href="#citation37"><strong>1 Bassekabaka 17:8-24;</strong></a><span id="citationsource38"></span><a epub:type="noteref" href="#citation38"> Lukka 4:25, 26</a></p>
</div>
</aside></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation36"><p class="extScrpCiteTxt"><a href="#citationsource36">^ <strong>(Luk. 12:24)</strong></a> Mutunuulire nnamuŋŋoona: tezisiga, tezikungula, era tezirina ggwanika, kyokka Katonda aziriisa. Mmwe temuli ba muwendo nnyo okusinga ebinyonyi?</p><p></p></div></aside>
<aside epub:type="footnote"><div epub:type="footnote" class="extScrpCite" id="citation37"><p class="extScrpCiteTxt"><a href="#citationsource37">^ <strong>(1 Bassek. 17:8-24)</strong></a> Awo Yakuwa n’amugamba nti: <strong><sup>9</sup></strong> “Yimuka ogende e Zalefaasi eky’omu Sidoni, obeere eyo. Nja kulagira nnamwandu akuwenga emmere.” <strong><sup>10</sup></strong> N’ayimuka n’agenda e Zalefaasi. Bwe yatuuka ku mulyango oguyingira mu kibuga, n’asangawo nnamwandu ng’alonderera obuku. Eriya n’amuyita n’amugamba nti: “Nkwegayiridde, ndeetera ku mazzi mu kikopo nnyweko.” <strong><sup>11</sup></strong> Omukazi bwe yali agenda okugamuleetera, Eriya n’amuyita n’amugamba nti: “Nkwegayiridde, ndeeteraayo n’akagaati.” <strong><sup>12</sup></strong> Naye omukazi n’amugamba nti: “Nga Yakuwa Katonda wo bw’ali omulamu, sirina kagaati, wabula obuwunga butono nnyo mu nsumbi ennene n’otufuta tw’ezzeyituuni mu kasumbi akatono. Kaakano nnonderera obuku, nzireyo eka nneefumbire akamere nze n’omwana wange, bwe tunaamala okukalya tufe.” <strong><sup>13</sup></strong> Awo Eriya n’amugamba nti: “Totya. Genda okole nga bw’ogambye. Naye ku buwunga bw’osigazzaayo sooka onfumbireko akagaati akeetooloovu okandeetere, n’oluvannyuma obeeko kye weefumbira ggwe n’omwana wo. <strong><sup>14</sup></strong> Kubanga bw’ati Yakuwa Katonda wa Isirayiri bw’agamba: ‘Ensumbi ennene tejja kuggwaamu buwunga, era n’akasumbi akatono tekajja kuggwaamu mafuta g’ezzeyituuni okutuusa ku lunaku Yakuwa lw’alitonnyesa enkuba ku nsi.’” <strong><sup>15</sup></strong> Awo omukazi n’agenda n’akola nga Eriya bwe yamugamba, era omukazi oyo n’ab’omu maka ge awamu n’Eriya baalina eby’okulya okumala ennaku nnyingi. <strong><sup>16</sup></strong> Ensumbi ennene teyaggwaamu buwunga, n’akasumbi akatono tekaggwaamu mafuta g’ezzeyituuni, nga Yakuwa bwe yali ayogedde okuyitira mu Eriya. <strong><sup>17</sup></strong> Oluvannyuma lw’ebyo, mutabani w’omukazi oyo nnannyini nnyumba n’alwala, obulwadde ne bunyiinyiitira, n’alekera awo okussa. <strong><sup>18</sup></strong> Awo omukazi n’agamba Eriya nti: “Onnanga ki ggwe omusajja wa Katonda ow’amazima? Wajja kunzijukiza bibi byange na kutta mwana wange?” <strong><sup>19</sup></strong> Naye Eriya n’amugamba nti: “Mpa omwana wo.” Eriya n’aggya omwana ku maama we n’amwambusa mu kisenge ekyali waggulu ku nnyumba mwe yasulanga n’amugalamiza ku kitanda kye. <strong><sup>20</sup></strong> N’akoowoola Yakuwa ng’agamba nti: “Ai Yakuwa Katonda wange, otuusizza akabi ne ku nnamwandu ono ansuza, n’otta omwana we?” <strong><sup>21</sup></strong> Awo ne yeegololera ku mwana emirundi esatu, n’akoowoola Yakuwa ng’agamba nti: “Ai Yakuwa Katonda wange, nkwegayiridde, omwana k’addemu obulamu.” <strong><sup>22</sup></strong> Yakuwa n’awuliriza Eriya kye yamusaba, omwana n’addamu obulamu, n’alamuka. <strong><sup>23</sup></strong> Eriya n’asitula omwana n’amuggya mu kisenge ekyali waggulu ku nnyumba n’amuserengesa mu nnyumba n’amuwa nnyina; Eriya n’amugamba nti: “Laba, omwana wo mulamu.” <strong><sup>24</sup></strong> Awo omukazi n’agamba Eriya nti: “Kaakano ntegeeredde ddala nti oli musajja wa Katonda era nti ekigambo kya Yakuwa ky’oyogedde kya mazima.”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation38"><p class="extScrpCiteTxt"><a href="#citationsource38">^ <strong>(Luk. 4:25, 26)</strong></a> Ng’ekyokulabirako, waaliwo bannamwandu bangi mu Isirayiri mu biseera bya Eriya enkuba bwe yamala emyaka esatu n’emyezi mukaaga nga tetonnya, era enjala n’eba nnyingi mu nsi. <strong><sup>26</sup></strong> Kyokka Eriya teyatumibwa eri omu ku bakazi abo, wabula yatumibwa eri nnamwandu ow’e Zalefaasi mu nsi ya Sidoni.</p><p></p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource12">^ <span id="pcitation12_2"></span><strong>***lfb lup. 118-lup. 119 kat. 2 Nnaabakyala Omubi Abonerezebwa***</strong></a> <a href="#pcitation12">&lt;&lt;</a></p>
<header>
<p class="contextTtl"><strong>ESSOMO 49</strong></p>
<h1><strong>Nnaabakyala Omubi Abonerezebwa</strong></h1>
</header>
<div class="bodyTxt">
<p class="p3 sb">Kabaka Akabu bwe yayimanga mu ddirisa ng’ali mu lubiri lwe e Yezuleeri, yalabanga ennimiro y’emizabbibu ey’omusajja ayitibwa Nabbosi. Akabu yeegomba ennimiro eyo era n’agamba Nabbosi agimuguze. Naye Nabbosi yagaana okugimuguza kubanga Yakuwa yali yagaana omuntu yenna okutunda ettaka lye yabanga asikidde. Okuba nti Nabbosi yasalawo okukola ekituufu, kyasanyusa Akabu? Nedda, kyamunyiiza bunyiiza. Yanyiiga nnyo n’aba nga takyava na mu kisenge kye era n’agaana n’okulya emmere.</p>
<p class="p4 sb">Nnaabakyala Yezebeeri, mukazi wa Akabu, yali mubi nnyo era yagamba Akabu nti: ‘Ggwe kabaka wa Isirayiri. Kyonna ky’oyagala osobola okukifuna. Ettaka lya Nabbosi nja kulikufunira.’ Yezebeeri yawandiikira abakadde b’omu kibuga amabaluwa n’abagamba bawaayirize Nabbosi nti yali akolimidde Katonda era oluvannyuma bamukube amayinja bamutte. Abakadde baakola ekyo Yezebeeri kye yabagamba okukola, era oluvannyuma Yezebeeri yagamba Akabu nti: ‘Nabbosi afudde. Ennimiro y’emizabbibu kati yiyo.’</p>
<p class="p5 sb">Nabbosi si ye muntu yekka ataalina musango Yezebeeri gwe yatta. Yezebeeri yatta abaweereza ba Yakuwa bangi. Yasinzanga ebifaananyi era yakola n’ebintu ebirala ebibi bingi. Yakuwa yalaba ebintu ebibi byonna Yezebeeri bye yakola. Kiki Yakuwa kye yakola?</p>
<p class="p6 sb">Oluvannyuma lwa Akabu okufa, mutabani we Yekolaamu yafuuka kabaka. Yakuwa yatuma omusajja ayitibwa Yeeku okubonereza Yezebeeri n’ab’ennyumba ye.</p>
<p class="p7 sb">Yeeku yalinnya eggaali lye n’agenda e Yezuleeri, Yezebeeri gye yali abeera. Yekolaamu yajjira mu ggaali lye n’asisinkana Yeeku n’amubuuza nti: ‘Ozze lwa mirembe?’ Yeeku yamuddamu nti: ‘Tewasobola kubaawo mirembe nga maama wo Yezebeeri akyakola ebintu ebibi.’ Yekolaamu yagezaako okukyusa eggaali lye adduke, naye Yeeku yamulasa akasaale n’amutta.</p>
<p class="p8 sb">Oluvannyuma Yeeku yasimbula eggaali lye n’ayolekera olubiri lwa Yezebeeri. Yezebeeri bwe yakimanya nti Yeeku yali ajja, yeekolako era n’akola ne ku nviiri ze, n’agenda mu kisenge ekya waggulu okumpi n’eddirisa n’alindirira Yeeku. Yeeku bwe yatuuka, Yezebeeri yayogera naye bubi. Yeeku yagamba abaweereza ba Yezebeeri nti: ‘Mumusuule wansi!’ Baayisa Yezebeeri mu ddirisa ne bamukasuka wansi n’afa.</p>
<p class="p9 sb">Oluvannyuma, Yeeku yatta batabani ba Akabu 70 era n’amalawo mu nsi eyo okusinza kwa Bbaali. Okiraba nti Yakuwa alaba ebintu byonna ebigenda mu maaso, era nti mu kiseera kye ekigereke abaako ky’akolawo okubonereza abo abakola ebintu ebibi?</p>
</div>
<div class="blockTxt"><p class="p11 sc">“Obusika obufunibwa mu kululunkana tebuba na mukisa ku nkomerero.”​—<span id="citationsource39"></span><a epub:type="noteref" href="#citation39">Engero 20:21</a></p>
</div>
<div class="boxSupplement"><aside><div class="boxContent"><p class="p13 sc"><strong>Ebibuuzo:</strong> Kiki Yezebeeri kye yakola okusobola okufunira Akabu ennimiro ya Nabbosi? Lwaki Yakuwa yabonereza Yezebeeri?</p>
<p class="p14 sc"><span id="citationsource40"></span><a epub:type="noteref" href="#citation40"><strong>1 Bassekabaka 21:1-29;</strong></a><span id="citationsource41"></span><a epub:type="noteref" href="#citation41"> <strong>2 Bassekabaka 9:1–10:30</strong></a></p>
</div>
</aside></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation39"><p class="extScrpCiteTxt"><a href="#citationsource39">^ <strong>(Nge. 20:21)</strong></a> Obusika obufunibwa mu kululunkana Tebuba na mukisa ku nkomerero.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation40"><p class="extScrpCiteTxt"><a href="#citationsource40">^ <strong>(1 Bassek. 21:1-29)</strong></a> Oluvannyuma lw’ebyo, waliwo ekyaliwo ekikwata ku nnimiro y’emizabbibu eya Nabbosi Omuyezuleeri eyali mu Yezuleeri okumpi n’olubiri lwa Akabu, kabaka wa Samaliya. <strong><sup>2</sup></strong> Akabu n’agamba Nabbosi nti: “Mpa ennimiro yo ey’emizabbibu efuuke ennimiro yange ey’enva, kubanga eri kumpi n’ennyumba yange. Mu kifo kyayo nja kukuwaamu ennimiro endala ey’emizabbibu egisingako obulungi, oba bw’oba oyagala, nja kugikuwaamu ssente.” <strong><sup>3</sup></strong> Naye Nabbosi n’agamba Akabu nti: “Kikafuuwe nze okukuwa obusika bwa bajjajjange, kubanga ekyo Yakuwa yakigaana.” <strong><sup>4</sup></strong> Awo Akabu n’ayingira mu nnyumba ye ng’anyiize era nga munakuwavu olw’ekyo Nabbosi Omuyezuleeri kye yamuddamu ng’agamba nti: “Sijja kukuwa busika bwa bajjajjange.” N’agalamira ku kitanda kye ng’atunudde ku kisenge, era n’agaana okulya emmere. <strong><sup>5</sup></strong> Awo mukazi we Yezebeeri n’ajja gy’ali n’amugamba nti: “Kiki ekikunakuwazza* n’ogaana n’okulya?” <strong><sup>6</sup></strong> N’amuddamu nti: “Olw’okuba ŋŋambye Nabbosi Omuyezuleeri nti, ‘Nguza ennimiro yo ey’emizabbibu. Oba bw’oba oyagala, ka nkuweemu ennimiro endala ey’emizabbibu.’ Naye aŋŋambye nti, ‘sijja kukuwa nnimiro yange ey’emizabbibu.’” <strong><sup>7</sup></strong> Mukazi we Yezebeeri n’amugamba nti: “Si ggwe kabaka wa Isirayiri? Situka obeeko ky’olya, omutima gwo gusanyuke. Nze nja kukuwa ennimiro y’emizabbibu eya Nabbosi Omuyezuleeri.” <strong><sup>8</sup></strong> Yezebeeri n’awandiika amabaluwa mu linnya lya Akabu n’agassaako akabonero ka Akabu, n’agaweereza abakadde n’abakungu abaali mu kibuga Nabbosi mwe yabeeranga. <strong><sup>9</sup></strong> Mu mabaluwa ago yawandiika nti: “Mulangirire ekiseera eky’okusiiba, era Nabbosi mumutuuze mu maaso g’abantu bonna. <strong><sup>10</sup></strong> Mufune abasajja babiri abatalina mugaso, batuule mu maaso ge, bamulumirize nti, ‘Okolimidde Katonda ne kabaka!’ Oluvannyuma mujja kumufulumya, mumukube amayinja afe.” <strong><sup>11</sup></strong> Awo abantu b’omu kibuga, abakadde n’abakungu baamu, ne bakola nga Yezebeeri bwe yali awandiise mu mabaluwa ge yabaweereza. <strong><sup>12</sup></strong> Ne balangirira ekiseera eky’okusiiba, ne batuuza Nabbosi mu maaso g’abantu bonna. <strong><sup>13</sup></strong> Abasajja babiri abataalina mugaso ne bajja ne batuula mu maaso ga Nabbosi, ne bamulumiriza mu maaso g’abantu nga bagamba nti: “Nabbosi akolimidde Katonda ne kabaka!” Abantu ne bamufulumya ebweru w’ekibuga ne bamukuba amayinja, n’afa. <strong><sup>14</sup></strong> Ne bategeeza Yezebeeri nti: “Nabbosi akubiddwa amayinja n’afa.” <strong><sup>15</sup></strong> Yezebeeri olwawulira nti Nabbosi akubiddwa amayinja n’afa, n’agamba Akabu nti: “Yimuka ogende weetwalire ennimiro y’emizabbibu eya Nabbosi Omuyezuleeri, gye yagaana okukuguza, kubanga Nabbosi takyali mulamu, afudde.” <strong><sup>16</sup></strong> Akabu olwakiwulira nti Nabbosi afudde, n’asituka agende yeetwalire ennimiro y’emizabbibu eya Nabbosi Omuyezuleeri. <strong><sup>17</sup></strong> Naye Yakuwa n’agamba Eriya Omutisubi nti: <strong><sup>18</sup></strong> “Yimuka ogende e Samaliya, osisinkane Akabu kabaka wa Isirayiri. Ali mu nnimiro y’emizabbibu eya Nabbosi Omuyezuleeri, gy’agenze agyetwalire. <strong><sup>19</sup></strong> Ojja kumugamba nti, ‘Bw’ati Yakuwa bw’agamba: “Otemudde omuntu n’otwala n’ebibye?”’ Oluvannyuma ojja kumugamba nti, ‘Bw’ati Yakuwa bw’agamba nti: “Mu kifo embwa we zaakomberedde omusaayi gwa Nabbosi, we zijja okukomberera omusaayi gwo.”’” <strong><sup>20</sup></strong> Awo Akabu n’agamba Eriya nti: “Onsanze ggwe omulabe wange?” Eriya n’amuddamu nti: “Nkusanze. Katonda agambye nti: ‘Olw’okuba omaliridde* okukola ebintu ebibi mu maaso ga Yakuwa, <strong><sup>21</sup></strong> ŋŋenda kukuleetako akabi, era nja kukuzikiriza era nsaanyizeewo ddala buli musajja* wa Akabu, nga mw’otwalidde n’abo abateesobola era abatalina maanyi mu Isirayiri. <strong><sup>22</sup></strong> Ennyumba yo nja kugifuula ng’ennyumba ya Yerobowaamu mutabani wa Nebati, era ng’ennyumba ya Baasa mutabani wa Akiya, olw’okuba ondeetedde okusunguwala era n’oleetera ne Isirayiri okwonoona.’ <strong><sup>23</sup></strong> Ate era Yakuwa ayogedde bw’ati ne ku Yezebeeri: ‘Embwa zijja kuliira Yezebeeri mu kibanja ky’e Yezuleeri. <strong><sup>24</sup></strong> Omuntu yenna owa Akabu anaafiira mu kibuga, embwa zijja kumulya, n’oyo anaafiira ku ttale, ebinyonyi eby’omu bbanga bijja kumulya. <strong><sup>25</sup></strong> Tewabangawo muntu alinga Akabu, eyamalirira* okukola ebibi mu maaso ga Yakuwa olw’okupikirizibwa mukazi we Yezebeeri. <strong><sup>26</sup></strong> Yakola eby’omuzizo ennyo ng’asinza ebifaananyi ebyenyinyaza* ng’Abaamoli bonna bwe baakola, Yakuwa be yagoba mu maaso g’Abayisirayiri.’” <strong><sup>27</sup></strong> Akabu olwawulira ebigambo ebyo, n’ayuza ebyambalo bye, n’ayambala ebibukutu; nasiiba, n’agalamira ng’ayambadde ebibukutu, era n’atambula nga munyiikaavu. <strong><sup>28</sup></strong> Awo Yakuwa n’agamba Eriya Omutisubi nti: <strong><sup>29</sup></strong> “Olabye Akabu bwe yeetoowazizza mu maaso gange? Kale nga bwe yeetoowazizza mu maaso gange, akabi sijja kukaleeta mu kiseera kye. Nja kukaleeta ku nnyumba ye mu kiseera kya mutabani we.”</p><p></p><p>Obut., “ekinakuwazza omwoyo gwo.”</p><p>Obut., “weetunze.”</p><p>Laba obugambo obuli wansi ku 1Sa 25:22.</p><p>Obut., “eyeetunda.”</p><p>Laba obugambo obuli wansi ku Lev 26:30.</p></div></aside>
<aside epub:type="footnote"><div epub:type="footnote" class="extScrpCite" id="citation41"><p class="extScrpCiteTxt"><a href="#citationsource41">^ <strong>(2 Bassek. 9:1-10:30)</strong></a> Awo nnabbi Erisa n’ayita omu ku baana ba bannabbi n’amugamba nti: “Fungiza engoye ozisibire mu kiwato, okwate eccupa eno ey’amafuta ogende mangu e Lamosi-gireyaadi. <strong><sup>2</sup></strong> Bw’onootuukayo, ojja kunoonya Yeeku mutabani wa Yekosafaati mutabani wa Nimusi, omuggye mu baganda be omuyingize mu kisenge ekisingayo okuba eky’omunda. <strong><sup>3</sup></strong> Ojja kuddira eccupa y’amafuta ogafuke ku mutwe gwe ogambe nti, ‘Bw’ati Yakuwa bw’agamba: “Nkufuseeko amafuta obeere kabaka wa Isirayiri.”’ Oluvannyuma ojja kuggulawo oluggi odduke awatali kulwa.” <strong><sup>4</sup></strong> Awo omuweereza wa nnabbi n’agenda e Lamosi-gireyaadi. <strong><sup>5</sup></strong> Bwe yatuukayo, yasanga abakulu b’eggye batudde. N’agamba nti: “Mukulu, nnina obubaka bwe nkuleetedde.” Awo Yeeku n’amubuuza nti: “Ogamba ani ku ffe ffenna?” N’amuddamu nti: “Mukulu, obubaka mbuleetedde ggwe.” <strong><sup>6</sup></strong> Yeeku n’ayimuka n’ayingira mu nnyumba; omuweereza wa nnabbi n’afuka amafuta ku mutwe gwe n’amugamba nti, “Bw’ati Yakuwa Katonda wa Isirayiri bw’agamba: ‘Nkufuseeko amafuta obeere kabaka w’abantu ba Yakuwa, obeere kabaka wa Isirayiri. <strong><sup>7</sup></strong> Ojja kutta ab’ennyumba ya mukama wo Akabu, era nja kuwoolera eggwanga olw’omusaayi gw’abaweereza bange bannabbi era n’olw’omusaayi gw’abaweereza ba Yakuwa bonna Yezebeeri be yatta. <strong><sup>8</sup></strong> Ab’ennyumba ya Akabu bonna bajja kusaanawo, era nja kutta buli musajja* ow’omu nnyumba ya Akabu, nga kw’otadde n’abateesobola era abatalina maanyi mu Isirayiri. <strong><sup>9</sup></strong> Ab’ennyumba ya Akabu nja kubafuula ng’ab’ennyumba ya Yerobowaamu mutabani wa Nebati, era ng’ab’ennyumba ya Baasa mutabani wa Akiya. <strong><sup>10</sup></strong> Embwa zijja kuliira omulambo gwa Yezebeeri mu kibanja ky’e Yezuleeri, era tewajja kubaawo n’omu amuziika.’” Bwe yamala okwogera ebyo, n’aggulawo oluggi n’adduka. <strong><sup>11</sup></strong> Yeeku bwe yaddayo eri abaweereza ba mukama we, ne bamubuuza nti: “Waliwo omutawaana gwonna? Lwaki omusajja oyo omugwi w’eddalu aze gy’oli?” N’abaddamu nti: “Omusajja oyo mumumanyi bulungi ne by’atera okwogera.” <strong><sup>12</sup></strong> Naye ne bamugamba nti: “Ekyo si kituufu! Tubuulire ekituufu.” N’abagamba nti: “Aŋŋambye bw’ati ne bw’ati, era n’agattako nti, ‘Bw’ati Yakuwa bw’agamba, ‘Nkufuseeko amafuta obeere kabaka wa Isirayiri.”’” <strong><sup>13</sup></strong> Awo buli omu n’addira ekyambalo kye n’akyalirira ku madaala Yeeku alinnyeko, era ne bafuuwa eŋŋombe ne bagamba nti: “Yeeku afuuse kabaka!” <strong><sup>14</sup></strong> Awo Yeeku mutabani wa Yekosafaati mutabani wa Nimusi ne yeekobaanira Yekolaamu. Yekolaamu n’Abayisirayiri bonna baali bakuuma Lamosi-gireyaadi olwa Kabaka Kazayeeri owa Busuuli. <strong><sup>15</sup></strong> Oluvannyuma Kabaka Yekolaamu yaddayo e Yezuleeri awonere eyo ebisago Abasuuli bye baali bamutuusizzaako ng’alwanyisa Kabaka Kazayeeri owa Busuuli. Awo Yeeku n’agamba nti: “Bwe muba nga muli ku ludda lwange, temuleka muntu n’omu kuva mu kibuga kino n’agenda n’ategeeza ab’e Yezuleeri.” <strong><sup>16</sup></strong> Awo Yeeku n’alinnya eggaali lye n’agenda e Yezuleeri, kubanga Yekolaamu yali agalamidde eyo olw’ebisago bye yali afunye, era Kabaka Akaziya owa Yuda yali agenzeeyo okumulaba. <strong><sup>17</sup></strong> Awo omukuumi eyali waggulu ku munaala e Yezuleeri n’alengera Yeeku ng’ajja n’ekibinja ky’abasajja be, n’agamba nti: “Nnengera ekibinja ky’abantu.” Yekolaamu n’agamba nti: “Funayo omwebagazi w’embalaasi omutume agende abasisinkane, ababuuze nti, ‘Mujja lwa mirembe?’” <strong><sup>18</sup></strong> Omwebagazi w’embalaasi n’agenda okusisinkana Yeeku n’amugamba nti: “Kabaka abuuza nti, ‘Ojja lwa mirembe?’” Yeeku n’amuddamu nti: “Ekyo kikukwatirako wa? Dda emabega wange!” Omukuumi n’agamba nti: “Omubaka abatuuseeko, naye tadda.” <strong><sup>19</sup></strong> Awo n’atuma omusajja omulala omwebagazi w’embalaasi, n’agenda okubasisinkana n’agamba nti: “Kabaka abuuza nti, ‘Ojja lwa mirembe?’” Naye Yeeku n’amuddamu nti: “Ekyo kikukwatirako wa? Dda emabega wange!” <strong><sup>20</sup></strong> Omukuumi n’agamba nti: “Omubaka abatuuseeko, naye tadda; n’envuga y’eggaali eringa envuga ya Yeeku muzzukulu* wa Nimusi, kubanga avuga ng’omulalu.” <strong><sup>21</sup></strong> Awo Yekolaamu n’agamba nti: “Muteeketeeke eggaali lyange!” Ne bateekateeka eggaali lye. Kabaka Yekolaamu owa Isirayiri ne Kabaka Akaziya owa Yuda ne bafuluma okusisinkana Yeeku nga buli omu ali mu ggaali lye ery’olutalo, ne bamusanga mu kibanja kya Nabbosi Omuyezuleeri. <strong><sup>22</sup></strong> Yekolaamu olwalaba Yeeku n’amubuuza nti: “Ozze lwa mirembe Yeeku?” Naye Yeeku n’amuddamu nti: “Mirembe ki nga wakyaliwo obwenzi bwa nnyoko Yezebeeri n’obulogo bwe obungi?” <strong><sup>23</sup></strong> Amangu ago Yekolaamu n’akyusa eggaali lye adduke, era n’agamba Akaziya nti: “Batukoledde olukwe, Akaziya!” <strong><sup>24</sup></strong> Awo Yeeku n’akwata omutego gwe n’alasa Yekolaamu akasaale wakati mu mugongo, ne kaggukira ku mutima, n’agwa mu ggaali lye. <strong><sup>25</sup></strong> Yeeku n’agamba Bidukali omukungu we nti: “Musitule omusuule mu kibanja kya Nabbosi Omuyezuleeri. Jjukira, nze naawe twali tuvuga ffenna amagaali nga tugoberera kitaawe Akabu, Yakuwa bwe yamusalira omusango ng’agamba nti: <strong><sup>26</sup></strong> ‘“Jjo nnalabye omusaayi gwa Nabbosi ne batabani be,” Yakuwa bw’agamba, “nange nja kukuwoolerako eggwanga mu kibanja kino kyennyini,” Yakuwa bw’agamba.’ Kale musitule omusuule mu kibanja ekyo nga Yakuwa bwe yagamba.” <strong><sup>27</sup></strong> Kabaka Akaziya owa Yuda bwe yalaba ekigenda mu maaso n’addukira mu kkubo eriyita ku nnimiro ennene.* (Oluvannyuma Yeeku yamuwondera era n’agamba nti: “Naye mumutte!” Ne bamukubira mu ggaali lye ng’ali mu kkubo eridda e Guli, ekiri okumpi n’e Ibuleyamu, naye ne yeeyongerayo n’atuuka e Megiddo, n’afiira eyo. <strong><sup>28</sup></strong> Abaweereza be ne bamutwalira mu ggaali e Yerusaalemi, ne bamuziika mu ntaana ye mu Kibuga kya Dawudi wamu ne bajjajjaabe. <strong><sup>29</sup></strong> Akaziya yali afuuse kabaka wa Yuda mu mwaka ogw’ekkumi n’ogumu ogw’obufuzi bwa Yekolaamu mutabani wa Akabu.) <strong><sup>30</sup></strong> Awo Yeeku n’agenda e Yezuleeri. Yezebeeri bwe yakiwulira n’asiiga ku maaso ge langi enzirugavu, n’akola ne ku nviiri ze, n’alingiza mu ddirisa. <strong><sup>31</sup></strong> Yeeku bwe yali ng’ayingira mu mulyango, Yezebeeri n’agamba nti: “Zimuli eyatta mukama we byamugendera bulungi?” <strong><sup>32</sup></strong> Awo Yeeku n’atunula waggulu mu ddirisa n’agamba nti: “Ani ali ku ludda lwange? Ani?” Awo abakungu b’omu lubiri babiri oba basatu ne batunula wansi gye yali. <strong><sup>33</sup></strong> Yeeku n’agamba nti: “Mumusuule wansi!” Ne bamusuula wansi, omusaayi gwe ne gumansukira ku kisenge ne ku mbalaasi, embalaasi za Yeeku ne zimulinnyirira. <strong><sup>34</sup></strong> Oluvannyuma Yeeku yayingira n’alya era n’anywa, n’agamba nti: “Mugende muziike omukazi oyo eyakolimirwa, kubanga muwala wa kabaka.” <strong><sup>35</sup></strong> Naye bwe baagenda okumuziika, tebaasangawo kintu kyonna okuggyako akawanga ke, ebigere bye, n’ebibatu by’emikono gye. <strong><sup>36</sup></strong> Bwe baakomawo ne babuulira Yeeku, n’agamba nti: “Ekyo kituukiriza Yakuwa kye yayogera okuyitira mu muweereza we Eriya Omutisubi nti, ‘Embwa zijja kuliira omulambo gwa Yezebeeri mu kibanja ky’e Yezuleeri. <strong><sup>37</sup></strong> Ate era omulambo gwa Yezebeeri guliba ng’obusa mu kibanja ky’e Yezuleeri, babe nga tebasobola kugamba nti: “Ono ye Yezebeeri.”’” </p><p><strong>10</strong> Akabu yalina abaana 70 mu Samaliya. Awo Yeeku n’awandiika ebbaluwa n’aziweereza e Samaliya eri abaami b’e Yezuleeri, n’abakadde, n’abakuza b’abaana ba Akabu* ng’agamba nti: <strong><sup>2</sup></strong> “Ebbaluwa eno bw’eneebatuukako, abaana ba mukama wammwe bajja kuba nammwe, awamu n’amagaali ag’entalo, n’embalaasi, n’ekibuga ekiriko bbugwe, n’eby’okulwanyisa. <strong><sup>3</sup></strong> Mulonde ku baana ba mukama wammwe asingayo obulungi era asaanira,* mumutuuze ku ntebe ya kitaawe, era mulwanirire ennyumba ya mukama wammwe.” <strong><sup>4</sup></strong> Naye baatya nnyo, ne bagamba nti: “Bakabaka ababiri we bataasobolera kumwaŋŋanga, ffe tunaasobola tutya okumwaŋŋanga?” <strong><sup>5</sup></strong> Awo eyali akulira olubiri,* ne gavana w’ekibuga, n’abakadde, n’abakuza, ne baweereza Yeeku obubaka obugamba nti: “Tuli baweereza bo era tujja kukola kyonna ky’otugamba. Tetujja kufuula muntu yenna kabaka. Kola ky’olaba nga kye kirungi mu maaso go.” <strong><sup>6</sup></strong> Awo n’abawandiikira ebbaluwa ey’okubiri ng’agamba nti: “Bwe muba muli ku ludda lwange, era nga muli beetegefu okuŋŋondera, mundeetere emitwe gy’abaana ba mukama wammwe e Yezuleeri enkya mu budde nga buno.”  Abaana ba kabaka 70 baali n’abasajja ab’ebitiibwa ab’omu kibuga abaali babakuzizza. <strong><sup>7</sup></strong> Ebbaluwa olwabatuukako, ne batwala abaana ba kabaka 70 ne babatta, oluvannyuma ne bateeka emitwe gyabwe mu bisero ne bagimuweereza e Yezuleeri. <strong><sup>8</sup></strong> Awo omubaka n’agenda n’agamba Yeeku nti: “Baleese emitwe gy’abaana ba kabaka.” N’addamu nti: “Mugituume entuumu bbiri ku mulyango gw’ekibuga gibeere awo okutuusa ku makya.” <strong><sup>9</sup></strong> Bwe yafuluma ku makya, n’ayimirira mu maaso g’abantu bonna n’abagamba nti: “Mmwe temuliiko musango.* Nze nneekobaana ne nzita mukama wange, naye ani yasse bano bonna? <strong><sup>10</sup></strong> Kale mumanye nti tewali kigambo kya Yakuwa kyonna Yakuwa kye yayogera ku nnyumba ya Akabu ekitaatuukirire,* era Yakuwa akoze ekyo kye yayogera okuyitira mu muweereza we Eriya.” <strong><sup>11</sup></strong> Ate era Yeeku yagenda n’atta bonna abaali basigaddewo ku b’ennyumba ya Akabu abaali e Yezuleeri, n’abasajja be bonna ab’ebitiibwa, mikwano gye, ne bakabona be, n’atalekaawo n’omu. <strong><sup>12</sup></strong> Awo Yeeku n’akwata ekkubo okugenda e Samaliya. Ekkubo eryo lyaliko ennyumba abasumba mwe baasaliranga ebyoya by’endiga. <strong><sup>13</sup></strong> Yeeku n’asangayo baganda ba Akaziya kabaka wa Yuda n’ababuuza nti, “Mmwe baani?” Ne bamuddamu nti: “Tuli baganda ba Akaziya era tugenda kulaba oba ng’abaana ba kabaka n’abaana ba nnamasole bali bulungi.” <strong><sup>14</sup></strong> Amangu ago Yeeku n’agamba nti: “Mubakwate!” Awo ne bakwata abasajja 42, ne babattira ku kinnya omwaterekebwanga amazzi eky’ennyumba esalirwamu ebyoya by’endiga. Teyalekawo n’omu. <strong><sup>15</sup></strong> Bwe yali ava eyo, n’asanga Yekonadaabu mutabani wa Lekabu eyali ajja okumusisinkana. Bwe yali amulamusa, yamugamba nti: “Omutima gwo guli wamu nange mu bujjuvu, ng’ogwange bwe guli awamu naawe?” Awo Yekonadaabu n’amuddamu nti: “Ddala bwe kiri.” Yeeku n’amugamba nti, “Bwe kiba bwe kityo, mpa omukono gwo.” Awo n’amuwa omukono gwe n’amusika n’amulinnyisa mu ggaali lye. <strong><sup>16</sup></strong> N’amugamba nti: “Tugende ffembi olabe bwe siyinza kugumiikiriza abo abawakanya* Yakuwa.” Awo Yeeku n’agenda naye mu ggaali lye ery’olutalo. <strong><sup>17</sup></strong> Bwe yatuuka e Samaliya, n’atta ab’ennyumba ya Akabu bonna abaali bakyasigaddewo mu Samaliya, okutuusa lwe yabasaanyizaawo ddala, nga Yakuwa bwe yayogera okuyitira mu Eriya. <strong><sup>18</sup></strong> Ate era Yeeku yakuŋŋaanya abantu bonna n’abagamba nti: “Akabu yasinza Bbaali ku kigero kitono, naye Yeeku ajja kusinza Bbaali n’okusingawo. <strong><sup>19</sup></strong> Kale mumpitire bannabbi ba Bbaali bonna, n’abo bonna abamusinza, ne bakabona be bonna, waleme kubulawo n’omu kubanga nnina ssaddaaka ey’amaanyi gye ŋŋenda okuwaayo eri Bbaali. Omuntu yenna anaabulawo, ajja kuttibwa.” Naye Yeeku yali akola lukwe azikirize abo bonna abaali basinza Bbaali. <strong><sup>20</sup></strong> Yeeku era n’agamba nti: “Mulangirire nti wagenda kubaawo olukuŋŋaana lwa Bbaali.”* Ne balangirira. <strong><sup>21</sup></strong> Yeeku n’aweereza obubaka mu Isirayiri yonna, bonna abaali basinza Bbaali ne bajja. Tewali n’omu eyasigalayo. Baayingira mu nnyumba* ya Bbaali, ennyumba ya Bbaali yonna n’ejjula. <strong><sup>22</sup></strong> Yeeku n’agamba oyo eyali akulira etterekero ly’ebyambalo nti: “Bonna abasinza Bbaali baggireyo ebyambalo.” N’abibaggirayo. <strong><sup>23</sup></strong> Yeeku ne Yekonadaabu mutabani wa Lekabu ne bayingira mu nnyumba ya Bbaali. Yeeku n’agamba abo abaali basinza Bbaali nti: “Mwetegereze mulabe nga mu mmwe temuliimu basinza Yakuwa, wabula abo bokka abasinza Bbaali.” <strong><sup>24</sup></strong> Awo ne bayingira okuwaayo ssaddaaka n’ebiweebwayo ebyokebwa. Yeeku yali ateese abasajja 80 ebweru era ng’abagambye nti: “Singa omu ku mmwe aleka omuntu yenna n’atoloka, ye y’anattibwa mu kifo kye.” <strong><sup>25</sup></strong> Yeeku olwamala bw’ati okuwaayo ekiweebwayo ekyokebwa, n’agamba abakuumi era n’abasirikale nti: “Muyingire mubatte! Temukkiriza muntu n’omu kutoloka.” Awo abakuumi n’abasirikale ne bayingira ne babatta n’ekitala, emirambo gyabwe ne bagisuula ebweru, era ne bayingira ne batuukira ddala mu kisenge* eky’omunda eky’ennyumba ya Bbaali. <strong><sup>26</sup></strong> Awo ne bafulumya empagi ezisinzibwa ezaali mu nnyumba ya Bbaali ne bazookya zonna. <strong><sup>27</sup></strong> Ate era baamenyaamenya empagi ya Bbaali esinzibwa, n’ennyumba ya Bbaali ne bagifuula kaabuyonjo, nga bwe kiri n’okutuusa leero. <strong><sup>28</sup></strong> Bw’atyo Yeeku n’amalirawo ddala okusinza Bbaali mu Isirayiri. <strong><sup>29</sup></strong> Naye Yeeku teyalekayo kukola bibi Yerobowaamu mutabani wa Nebati bye yaleetera Isirayiri okukola. Teyaggyawo nnyana eza zzaabu ezaali mu Beseri ne mu Ddaani. <strong><sup>30</sup></strong> Awo Yakuwa n’agamba Yeeku nti: “Olw’okuba okoze bulungi era okoze ekituufu mu maaso gange n’otuukiriza byonna ebyali mu mutima gwange bye nnayagala bikolebwe ku b’ennyumba ya Akabu, batabani bo bajja kutuula ku ntebe y’obwakabaka bwa Isirayiri okutuukira ddala ku mulembe ogw’okuna.”</p><p></p><p>Laba obugambo obuli wansi ku 1Sa 25:22.</p><p>Obut., “mutabani.”</p><p>Obut., “nnyumba y’ennimiro.”</p><p>Obut., “n’abakuza ba Akabu.”</p><p>Oba, “omugolokofu.”</p><p>Obut., “ennyumba.”</p><p>Oba, “muli batuukirivu.”</p><p>Obut., “ekijja okugwa ku nsi.”</p><p>Oba, “olabe obunyiikivu bwange olwa.”</p><p>Obut., “Mutukuze olukuŋŋaana lwa Bbaali.”</p><p>Oba, “yeekaalu.”</p><p>Obut., “kibuga.” Oboolyawo kyali ng’ekigo.</p></div></aside>
</div>
</div>
</div>
<div class="extPubRef"><p><a href="202025409.xhtml#pcitationsource13">^ <span id="pcitation13"></span><strong>***sjj oluyimba 21 Kulembezanga Obwakabaka***</strong></a></p>
<header>
<p class="contextTtl"><strong>OLUYIMBA 21</strong></p>
<h1><strong>Kulembezanga Obwakabaka</strong></h1>
</header>
<p class="themeScrp">(<span id="citationsource42"></span><a epub:type="noteref" href="#citation42">Matayo 6:33</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1. </span>Ekisanyusa Yakuwa,</p>
<p class="p5 sz">Eky’omuwendo gy’ali,</p>
<p class="p6 sp">Bwe Bwakabaka bwe obwo</p>
<p class="p7 sz">’Bunaatereeza ensi.</p>
<div class="chorus"><p class="p8 se">(CHORUS)</p>
<p class="p9 sp">Kulembez’o Bwakabaka</p>
<p class="p10 sz">N’obutuukirivu bwe.</p>
<p class="p11 sp">Mutenderezenga wonna;</p>
<p class="p12 sz">Weereza n’obwesigwa.</p>
</div>
</li>
<li><p class="p13 sl"><span class="txtSrcBullet">2. </span>Lwaki tweraliikirira</p>
<p class="p14 sz">Eby’olunaku lw’enkya?</p>
<p class="p15 sp">Bwe tusoos’o Bwakabaka</p>
<p class="p16 sz">Yakuwa ’naabituwa.</p>
<div class="chorus"><p class="p17 se">(CHORUS)</p>
<p class="p18 sp">Kulembez’o Bwakabaka</p>
<p class="p19 sz">N’obutuukirivu bwe.</p>
<p class="p20 sp">Mutenderezenga wonna;</p>
<p class="p21 sz">Weereza n’obwesigwa.</p>
</div>
</li>
<li><p class="p22 sl"><span class="txtSrcBullet">3. </span>Buulira Obwakabaka;</p>
<p class="p23 sz">Yamba abantu basse</p>
<p class="p24 sp">Obwesige mu Yakuwa</p>
<p class="p25 sz">Era n’obufuzi bwe.</p>
<div class="chorus"><p class="p26 se">(CHORUS)</p>
<p class="p27 sp">Kulembez’o Bwakabaka</p>
<p class="p28 sz">N’obutuukirivu bwe.</p>
<p class="p29 sp">Mutenderezenga wonna;</p>
<p class="p30 sz">Weereza n’obwesigwa.</p>
</div>
</li>
</ol>
</div>
<div class="closingContent"><p class="p31 se">(Laba ne <span id="citationsource43"></span><a epub:type="noteref" href="#citation43">Zab. 27:14;</a><span id="citationsource44"></span><a epub:type="noteref" href="#citation44"> Mat. 6:34;</a><span id="citationsource45"></span><a epub:type="noteref" href="#citation45"> 10:11,</a><span id="citationsource46"></span><a epub:type="noteref" href="#citation46"> 13;</a><span id="citationsource47"></span><a epub:type="noteref" href="#citation47"> 1 Peet. 1:21</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation42"><p class="extScrpCiteTxt"><a href="#citationsource42">^ <strong>(Mat. 6:33)</strong></a> “Kale musooke munoonyenga Obwakabaka n’obutuukirivu bwe, era ebyo ebirala byonna biribongerwako.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation43"><p class="extScrpCiteTxt"><a href="#citationsource43">^ <strong>(Zab. 27:14)</strong></a> Essuubi lyo lisse mu Yakuwa; Ba muvumu era ba n’omutima omugumu. Essuubi lyo lisse mu Yakuwa.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation44"><p class="extScrpCiteTxt"><a href="#citationsource44">^ <strong>(Mat. 6:34)</strong></a> N’olwekyo, temweraliikiriranga bya nkya, kubanga olunaku olw’enkya lunaaba n’ebyeraliikiriza ebyalwo. Buli lunaku luba n’emitawaana egirumala.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation45"><p class="extScrpCiteTxt"><a href="#citationsource45">^ <strong>(Mat. 10:11)</strong></a> “Mu buli kibuga oba mu buli kyalo mwe munaayingira, munoonyeemu oyo agwanira, mubeere mu maka ge okutuusa lwe mulivaayo.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation46"><p class="extScrpCiteTxt"><a href="#citationsource46">^ <strong>(Mat. 10:13)</strong></a> Bwe baba bagwanira, emirembe gyammwe gijja kubeera nabo; naye bwe baba tebagwanira, emirembe gyammwe gijja kubaddira.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation47"><p class="extScrpCiteTxt"><a href="#citationsource47">^ <strong>(1 Peet. 1:21)</strong></a> Okuyitira mu ye mukkiririza mu Katonda, eyamuzuukiza mu bafu n’amuwa ekitiibwa; okukkiriza kwammwe n’essuubi bisobole okuba mu Katonda.</p><p></p></div></aside>
</div>
</div>
</div>
</div>
</div>
</body>
</html>
