<?xml version="1.0" encoding="utf-8" ?>
<html dir="ltr" class="dir-ltr ml-LO ms-ROMAN" xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="lo">
<head>
<meta charset="utf-8" />
<title>Weche Mochoki: 9/25 Septemba 1-7</title>
<link rel="stylesheet" href="css/epubs.css" type="text/css" />
</head>
<body dir="ltr" xml:lang="lo" class="jwac dir-ltr ml-LO ms-ROMAN"><div class="groupExt">
<div class="groupExtPubRef">
<div class="extPubRef"><p><a href="202025321.xhtml#pcitationsource1">^ <span id="pcitation1"></span><strong>***sjj wer 28 Mako Osiep gi Jehova***</strong></a></p>
<header>
<p class="contextTtl"><strong>WER 28</strong></p>
<h1><strong>Mako Osiep gi Jehova</strong></h1>
</header>
<p class="themeScrp">(<span id="citationsource7"></span><a epub:type="noteref" href="#citation7">Zaburi 15</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1.</span> En ng’a ma osiepni?</p>
<p class="p5 sz">Ma nyalo dak kodi?</p>
<p class="p6 sp">En ng’a mosiepi? Ng’a migeno?</p>
<p class="p7 sz">En ng’ano mong’eyi?</p>
<p class="p8 sp">Jogo ma rwako Wach,</p>
<p class="p9 sz">Jogo ma nyiso yie,</p>
<p class="p10 sp">Jogo ma heri, jogo matir,</p>
<p class="p11 sz">Mohero adiera.</p>
</li>
<li><p class="p12 sl"><span class="txtSrcBullet">2.</span> En ng’a ma osiepni?</p>
<p class="p13 sz">Ng’a ma sudo buti?</p>
<p class="p14 sp">En ng’a ma pong’o chunyi gi mor?</p>
<p class="p15 sz">En ng’ano mong’eyi?</p>
<p class="p16 sp">Joma pako nyingi,</p>
<p class="p17 sz">Kendo joma winji,</p>
<p class="p18 sp">Jogo makare ma chunygi tir,</p>
<p class="p19 sz">Ma wacho adiera.</p>
</li>
<li><p class="p20 sl"><span class="txtSrcBullet">3.</span> Waketoni ting’wa,</p>
<p class="p21 sz">Walami gi chunywa,</p>
<p class="p22 sp">Wasudo iri kendo heri,</p>
<p class="p23 sz">Iritowa maber,</p>
<p class="p24 sp">Wabed osiepeni.</p>
<p class="p25 sz">Osiepe mosiko.</p>
<p class="p26 sp">Onge osiep ma nyalo loyi,</p>
<p class="p27 sz">Onge ma chal kodi.</p>
</li>
</ol>
</div>
<div class="closingContent"><p class="p28 sb">(Ne bende <span id="citationsource8"></span><a epub:type="noteref" href="#citation8">Zab. 139:1;</a><span id="citationsource9"></span><a epub:type="noteref" href="#citation9"> 1 Pet. 5:6, 7</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation7"><p class="extScrpCiteTxt"><a href="#citationsource7">^ <strong>(Zab. 15:0-5)</strong></a> Wend Daudi. <strong>15</strong> A Jehova, ng’ano ma nobed wendo e hema mari? Ng’ano ma nyalo dak e godi maler?  <strong><sup>2</sup></strong> En ng’at ma wuotho tir e yorene duto, Ma timo gik makare, Kendo ma wacho adier ei chunye.  <strong><sup>3</sup></strong> En ng’at ma ok keth nying ng’ato, Ma ok tim marach ne jowetene, Kendo ok okuod wi osiepene.  <strong><sup>4</sup></strong> Okwedo ng’ato ang’ata ma timbene richo, To omiyo jo ma oluoro Jehova duong’. Otimo gima osesingore, kata ka timo kamano biro hinye.  <strong><sup>5</sup></strong> Ok ohol ng’ato pesa mondo oduokne gi ohala e wiye, Kendo ok ocham asoya mondo oketh buch ng’at ma onge ketho. Ng’ato ang’ata ma timo gigi ok noyiengni ngang’.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation8"><p class="extScrpCiteTxt"><a href="#citationsource8">^ <strong>(Zab. 139:1)</strong></a> A Jehova, isenona adimba, kendo ing’eya maber.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation9"><p class="extScrpCiteTxt"><a href="#citationsource9">^ <strong>(1 Pet. 5:6, 7)</strong></a> Omiyo, bolreuru e bwo lwet Nyasaye ma nigi teko, mondo oting’u malo e kinde mowinjore, <strong><sup>7</sup></strong> ka uketo parruoku duto kuome, nikech odewou.</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource2">^ <span id="pcitation2"></span><strong>***mwbr25 Septemba Nonro mag Chenro mar Chokruok mar Ngimawa kod Tijwa***</strong></a></p>
<p class="p6 sn"><strong>Gima Muma Wacho e Wi Joma Odak e Polo</strong></p>
<p class="p7 sb">Ng’eny ji odak ka joma nie jela nikech giluoro jochiende. Gidhi ir ajuoke mondo oloknegi ndagla, omigi iris mirwake del, kod gige juok moko manyalo rito ngimagi. Ok onego itim gik ma kamago nikech Muma singonwa kama: ‘Wang’ Jehova ng’iyo piny duto koni gi koni, ni mondo tekone onyisre ni jogo ma chunygi olony kare e nyime.’ (<span id="citationsource10"></span><a epub:type="noteref" href="#citation10">2 Weche mag Ndalo 16:9</a>) Nyasaye mar adier, ma en Jehova biro riti kigeno kuome nikech en gi teko mang’eny moloyo Satan.</p>
<p class="p8 sb">Mondo Jehova omiyi rit machal kamano, nyaka ipuonjri gik ma odwaro, kae to itim gik mamore. Kuom ranyisi, e kinde Jokristo mokwongo, Jokristo ma nodak e taon mar Efeso, nochoko buge kod gik mamoko duto ma ne gitimogo timbe juok kae to giwang’ogi. (<span id="citationsource11"></span><a epub:type="noteref" href="#citation11">Tich Joote 19:19, 20</a>) Wan bende ka wadwaro mondo Jehova oritwa, onego waketh kendo wawang’ gik mitimogo ndagla, iris, sepe, kitepe mag juok, tonde mitweyo e del mag rit kod gimoro amora motudore gi timbe juok.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation10"><p class="extScrpCiteTxt"><a href="#citationsource10">^ <strong>(2 We. 16:9)</strong></a> Nimar wang’ Jehova ng’iyo piny ngima mondo onyis tekone* ne jogo ma lame gi chunygi duto. Isetimo fuwo e wachni, omiyo chakre sani ibiro bedo gi lweny kinde duto.”</p><p></p><p>Kata, “mondo okony.”</p></div></aside>
<aside epub:type="footnote"><div epub:type="footnote" class="extScrpCite" id="citation11"><p class="extScrpCiteTxt"><a href="#citationsource11">^ <strong>(Tich 19:19, 20)</strong></a> Kuom adier, ji mogwaro ma ne timo timbe juok nochoko bugegi mi giwang’ogi e nyim ji duto. Kendo ne gigoyo kwan mi giyudo ni nengogi romo fedha 50,000. <strong><sup>20</sup></strong> Kuom mano, wach Jehova* nomedo landore kendo bedo gi teko maduong’ ahinya.</p><p></p><p>Som Apendiks A5.</p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource3">^ <span id="pcitation3"></span><strong>***mwbr25 Septemba Nonro mag Chenro mar Chokruok mar Ngimawa kod Tijwa***</strong></a></p>
<p class="p10 sn"><strong>Kik Imbek Adiera ma Muma Puonjo e Wi Tho</strong></p>
<p class="p11 sb"><strong><sup>13</sup></strong> Ka po ni ok in gadier gi tim moro ma joodu kata anyuolau dwaro timo sama ng’atu moro otho, lam Jehova kikwaye mondo omiyi rieko mar ng’ado paro e yo ma kare. <strong>(Som</strong> <span id="citationsource12"></span><a epub:type="noteref" href="#citation12"><strong>Jakobo 1:5</strong></a><strong>.)</strong> Bang’ mano, tim nonro e bugewa ma lero Muma. Ka pod nitie kama ok iwinj maler, bed thuolo sumo rieko kuom jodong-kanyaklau. Kata obedo ni ok gibi nyisi yiero monego itim, gibiro konyi fwenyo puonj mag Muma ma nyalo konyi, kaka puonj mowuoye e sulani. Sama ikawo okengego, itiego ‘nyaloni mar ng’eyo tiend weche,’ to nyalono biro konyi ‘pogo gik ma kare kod ma ok kare.’​—<span id="citationsource13"></span><a epub:type="noteref" href="#citation13">Hib. 5:14</a>.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation12"><p class="extScrpCiteTxt"><a href="#citationsource12">^ <strong>(Jak. 1:5)</strong></a> Omiyo, ka nitiere ng’ato e kindu mochando rieko, osik kokwayo Nyasaye, nimar Nyasaye chiwo rieko ne ji duto e yo mogundho ma ok omany ketho kuom ng’ato, kendo enomiyego.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation13"><p class="extScrpCiteTxt"><a href="#citationsource13">^ <strong>(Hib. 5:14)</strong></a> To chiemo motegno en mar jo mosetegno, jo mosetieg nyalogi mar ng’eyo tiend weche kokalo kuom tiyo gi nyalono, mondo gipog gik makare kod gik ma ok kare.</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource4">^ <span id="pcitation4"></span><strong>***mwbr25 Septemba Nonro mag Chenro mar Chokruok mar Ngimawa kod Tijwa***</strong></a></p>
<p class="p13 sn"><strong>‘Nawuoth e Adierani’</strong></p>
<p class="p14 sb"><strong><sup>12</sup> Kueche kod timbe ma Muma ok oyiego.</strong> Joodwa, jotich wetewa, kod joskul wetewa nyalo temo lombowa mondo wadonj e nyasi ma gitimoga. Ere kaka wanyalo kwedo kueche kod nyasi ma ok mi Jehova duong’? Wanyalo timo kamano ka kinde duto waparo gimomiyo Jehova osin gi kueche kod nyasigo. Nwoyo somo weche mondik e bugewa ma nyiso kuma nyasigo nochakoree nyalo konyowa ahinya. Ka wasiko waparo gimomiyo Ndiko kwerowa ni kik watim nyasigo, wabedo gadier ni wawuotho e yo ma “long’o e wang’ Ruodhwa.” (<span id="citationsource14"></span><a epub:type="noteref" href="#citation14">Efe. 5:10</a>) Geno Jehova kod Wachne moting’o adiera biro konyowa mondo kik ‘waluor dhano.’​—<span id="citationsource15"></span><a epub:type="noteref" href="#citation15">Nge. 29:25</a>.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation14"><p class="extScrpCiteTxt"><a href="#citationsource14">^ <strong>(Efe. 5:10)</strong></a> Dhiuru nyime yango gima long’o ne Ruoth;</p><p></p></div></aside>
<aside epub:type="footnote"><div epub:type="footnote" class="extScrpCite" id="citation15"><p class="extScrpCiteTxt"><a href="#citationsource15">^ <strong>(Nge. 29:25)</strong></a> Luoro dhano en obadho, To ng’at mogeno Jehova ibiro riti.</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource5">^ <span id="pcitation5"></span><strong>***mwbr25 Septemba Nonro mag Chenro mar Chokruok mar Ngimawa kod Tijwa***</strong></a></p>
<p class="p17 sn"><strong>Pak Manono</strong></p>
<p class="p18 sb">En tim mar pako ng’ato ka gima imor kode to kare iwuondo mana wang’e; giting’o miriambo kod pwoch mokalo tong’. Ng’ato nyalo timo kamano mana ni mondo omor wang’ ng’at mopakono kendo mondo opar ni en ng’at malich ahinya to mano nyalo kelo hinyruok ne ng’ama ipakono. Dwache maduong’ en mondo ng’ama opakono oyie kode kata omiye kony, bende odwaro ni ng’at mopakono one ni en-gi ting’ moro monego ochopi kata oyud duong’. Kinde mang’eny, ng’ama pako nyawadgi gi pak manono dwaro soye e obadho. (<span id="citationsource16"></span><a epub:type="noteref" href="#citation16">Nge 29:5</a>) Pak manono ok wuog kuom Wuoro; en rieko mar pinyni. Joma timo timbego gin joma oherore giwegi, ma buono ji, kendo ma wuondore. (<span id="citationsource17"></span><a epub:type="noteref" href="#citation17">Jak 3:17</a>) Miriambo, wuondruok, kod pako ng’ato gi pak manono gin timbe ma ok mor Nyasaye kata matin.​—<span id="citationsource18"></span><a epub:type="noteref" href="#citation18">2Ko 1:12;</a><span id="citationsource19"></span><a epub:type="noteref" href="#citation19"> Gal 1:10;</a><span id="citationsource20"></span><a epub:type="noteref" href="#citation20"> Ef 4:25;</a><span id="citationsource21"></span><a epub:type="noteref" href="#citation21"> Kol 3:9;</a><span id="citationsource22"></span><a epub:type="noteref" href="#citation22"> Fwe 21:8</a>.</p>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation16"><p class="extScrpCiteTxt"><a href="#citationsource16">^ <strong>(Nge. 29:5)</strong></a> Ng’at ma pako nyawadgi gi pak manono Chiko obadho ne tiendene.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation17"><p class="extScrpCiteTxt"><a href="#citationsource17">^ <strong>(Jak. 3:17)</strong></a> To rieko moa malo, mokwongo oler, kae to ohero kuwe, otur,* oikore luwo kaka ichike, opong’ gi ng’wono kod olembe mabeyo, ok odew wang’ jomoko, bende ok owuondre.</p><p></p><p>Kata, “pache ni kare; owinjo pach jomoko.”</p></div></aside>
<aside epub:type="footnote"><div epub:type="footnote" class="extScrpCite" id="citation18"><p class="extScrpCiteTxt"><a href="#citationsource18">^ <strong>(2 Kor. 1:12)</strong></a> Nimar gima miyo wasungore kendo ma chunywa ok ketnwae bura en ni wasetimo gik moko e pinyni, to moloyo ne un, ka wawuotho maler kendo gi chuny matir ma nyiso ni waluoro Nyasaye, ok gi rieko mar ringruok, to kuom ng’wono mogundho mar Nyasaye.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation19"><p class="extScrpCiteTxt"><a href="#citationsource19">^ <strong>(Gal. 1:10)</strong></a> Kuom adier, be dibed ni koro atemo lombo wang’ ji koso Nyasaye? Koso dibed ni atemo moro dhano? Dabed ni amoro dhano, ok dine abedo misumba Kristo.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation20"><p class="extScrpCiteTxt"><a href="#citationsource20">^ <strong>(Efe. 4:25)</strong></a> Kuom mano, nikech usegolo wuond kuomu, ng’ato ka ng’ato owach ne wadgi adiera, nikech waduto wan fuonni mag ringruok achiel.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation21"><p class="extScrpCiteTxt"><a href="#citationsource21">^ <strong>(Kol. 3:9)</strong></a> Kik ng’ato riamb ne nyawadgi. Lonyuru kit dhano machon kod timbene,</p><p></p></div></aside>
<aside epub:type="footnote"><div epub:type="footnote" class="extScrpCite" id="citation22"><p class="extScrpCiteTxt"><a href="#citationsource22">^ <strong>(Fwe. 21:8)</strong></a> To jo moluor, gi jo ma onge yie, gi jo ma timbegi odwanyore, gi jonek, gi joterruok,* gi jo ma timo timbe-juok, gi jo ma lamo sanamu, kod jomiriambo duto, kargi nobed e ataro ma liel gi mach kod salfa.* Mani en tho mar ariyo.”</p><p></p><p>Som Tiend Weche, “Terruok.”</p><p>Ma en kit poda moro ma mako mach mapiyo ahinya, kendo sa ma oliel ogolo tik mager kendo marach.</p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource6">^ <span id="pcitation6"></span><strong>***th ite mar 8 Somo e Yo Maber***</strong></a></p>
<header>
<p class="contextTtl"><strong>SOMO NAMBA 5</strong></p>
<h1><strong>Somo e Yo Maber</strong></h1>
</header>
<div class="bodyTxt">
<div class="grpItems imgWestEighth"><h2><span id="citationsource23"></span><a epub:type="noteref" href="#citation23"><strong>1 Timotheo 4:13</strong></a></h2>
<p class="p4"><strong>GIMA INYALO TIMO:</strong> Som weche kaka ondikgi gi dwol ma winjore maler.</p>
<h2><strong>KAKA INYALO TIMO MANO:</strong></h2>
<ul><li><p class="p6">  <strong>Tim ikruok maber.</strong> Ng’e gimomiyo nondik wechego. Tiegri mondo isom weche kiriwogi kar somo mana wach achiel-achiel. Tem kik ikal weche moko, kik isom weche nus-nus kata soyo mamoko ma onge. Ng’e alama ma nyiso kaka onego som weche.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p7">Kwa ng’ato mondo oluwre kodi sama isomo kendo onyisi wach moro amora misomo marach.</p>
</div></div>
</aside></div>
</li>
<li><p class="p8">  <strong>Luong weche kaka onego luonggi.</strong> Ka ikia kaka onego luong wach moro, inyalo winjo weche momaki kata inyalo kwayo ng’at mong’eyo somo maber mondo okonyi.</p>
</li>
<li><p class="p9">  <strong>Wuo e yo ma winjore maler.</strong> Luong weche kaka onego luonggi ka iting’o wiyi malo kendo iyawo dhogi malach. Tem matek mondo kik imwony weche moko.</p>
<div class="boxSupplement rule"><aside><div class="boxContent"><div class="grpItems imgWestEighth"><p class="p10">Kik iket pachi duto e yo misomogo weche ma wiyi wil gi somo maber.</p>
</div></div>
</aside></div>
</li>
</ul>
</div></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation23"><p class="extScrpCiteTxt"><a href="#citationsource23">^ <strong>(1 Tim. 4:13)</strong></a> Nyaka chop abi, dhi nyime keto chunyi kuom somo e nyim ji, kuom jiwo ji, kod kuom puonjo.</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource7">^ <span id="pcitation7"></span><strong>***lmd No. 2 point 3***</strong></a></p>
<div class="bodyTxt">
<p class="p13">3. <strong>Yaw wang’i.</strong> Wanyalo ng’eyo weche mathoth kuom ng’ato ka warango ranyisi mag dende. Be ng’atno oikore wuoyo kodi? Inyalo chako wuoyo e wi puonj moro mar Muma ka ipenje niya, “Be ing’eyo ni . . . ?” Kik ichun ng’ato gi wuoyo ka ok odwar timo kamano.</p>
</div>
<div class="groupExt">
</div>
</div>
<div class="extPubRef"><p><a href="202025321.xhtml#pcitationsource8">^ <span id="pcitation8"></span><strong>***wp25 Na. 1 ite mar 2 Weche Mantie***</strong></a></p>
<header>
<h1 class="featureTtl"><strong>Weche Mantie</strong></h1>
</header>
<div class="groupTOC"><p class="p2 sm"> <strong>3</strong>  Hinyruok ma Lweny Kelo</p>
<p class="p3 sm"> <strong>4</strong>  Kaka Lwenje kod Ywaruok Hinyowa Waduto</p>
<p class="p4 sm"> <strong>6</strong>  Be Dhano Nyalo Tieko Lwenje kod Ywaruok?</p>
<p class="p5 sm"> <strong>9</strong>  Gimomiyo Lwenje kod Ywaruok Pod Dhi Nyime</p>
<p class="p6 sm"><strong>10</strong>  Kaka Lwenje kod Ywaruok Biro Rumo</p>
<p class="p7 sm"><strong>14</strong>  Inyalo Bedo gi Kuwe e Piny Mopong’ gi Lwenje kod Ywaruok</p>
<p class="p8 sm"><strong>16</strong>  Be Isegapenjorie Penjogi?</p>
</div>
<div class="groupExt">
</div>
</div>
<div class="extPubRef"><p><a href="202025321.xhtml#pcitationsource9">^ <span id="pcitation9"></span><strong>***wp25 Na. 1 ite mar 2 Weche Mantie***</strong></a></p>
<header>
<h1 class="featureTtl"><strong>Weche Mantie</strong></h1>
</header>
<div class="groupTOC"><p class="p2 sm"> <strong>3</strong>  Hinyruok ma Lweny Kelo</p>
<p class="p3 sm"> <strong>4</strong>  Kaka Lwenje kod Ywaruok Hinyowa Waduto</p>
<p class="p4 sm"> <strong>6</strong>  Be Dhano Nyalo Tieko Lwenje kod Ywaruok?</p>
<p class="p5 sm"> <strong>9</strong>  Gimomiyo Lwenje kod Ywaruok Pod Dhi Nyime</p>
<p class="p6 sm"><strong>10</strong>  Kaka Lwenje kod Ywaruok Biro Rumo</p>
<p class="p7 sm"><strong>14</strong>  Inyalo Bedo gi Kuwe e Piny Mopong’ gi Lwenje kod Ywaruok</p>
<p class="p8 sm"><strong>16</strong>  Be Isegapenjorie Penjogi?</p>
</div>
<div class="groupExt">
</div>
</div>
<div class="extPubRef"><p><a href="202025321.xhtml#pcitationsource10">^ <span id="pcitation10"></span><strong>***lmd No. 3 point 4***</strong></a></p>
<div class="bodyTxt">
<p class="p16">4. <strong>Wuo e yo mang’won kendo ma nyiso luor.</strong> Ka po ni idewo ng’ato kendo idwaro konye gadier, mano biro nenore e yo ma iwuoyogo kode. Bed motang’ gi weche miwacho kod yo miwachogigo, mondo kik ichwany ng’at miwuoyogo.</p>
</div>
<div class="groupExt">
</div>
</div>
<div class="extPubRef"><p><a href="202025321.xhtml#pcitationsource11">^ <span id="pcitation11"></span><strong>***sjj wer 159 Anami Jehova Duong’***</strong></a></p>
<header>
<p class="contextTtl"><strong>WER 159</strong></p>
<h1><strong>Anami Jehova Duong’</strong></h1>
</header>
<p class="themeScrp">(<span id="citationsource24"></span><a epub:type="noteref" href="#citation24">Zaburi 96:8</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1. </span>Onge ng’ama chalo kodi,</p>
<p class="p5 sz">Kom-duong’ni ni e polo.</p>
<p class="p6 sp">Dachuli nade Jehova,</p>
<p class="p7 sz">Kuom hera misenyisowa?</p>
<p class="p8 sp">Ahum ka arango chuechni,</p>
<p class="p9 sz">Ginyiso kaka iduong’.</p>
<p class="p10 sp">An to an ng’ano e wang’i,</p>
<p class="p11 sz">Minyiso ni iyie koda?</p>
<div class="chorus"><p class="p12 se">(KORAS)</p>
<p class="p13 sp">Jehova Ruoth, yie iwinja kawer;</p>
<p class="p14 sp">Wenda ma apakigo.</p>
<p class="p15 sp">In Nyasacha, Ruodha ma nyaka chieng’.</p>
<p class="p16 sp">Anamiyi duong’ duto.</p>
<p class="p17 sp">Analami nyaka chieng’.</p>
</div>
</li>
<li><p class="p18 sl"><span class="txtSrcBullet">2. </span>Ngimana duto, Jehova,</p>
<p class="p19 sz">Asik ka amiyi pak.</p>
<p class="p20 sp">Alando berni ne ji te,</p>
<p class="p21 sz">Ajiwgi giluw yoreni.</p>
<p class="p22 sp">Adich e tiji Jehova,</p>
<p class="p23 sz">Miyo abedo mamor.</p>
<p class="p24 sp">Tekona te oa kuomi.</p>
<p class="p25 sz">Yie mond’ itelna nyaka chieng’!</p>
<div class="chorus"><p class="p26 se">(KORAS)</p>
<p class="p27 sp">Jehova Ruoth, yie iwinja kawer;</p>
<p class="p28 sp">Wenda ma apakigo.</p>
<p class="p29 sp">In Nyasacha, Ruodha ma nyaka chieng’.</p>
<p class="p30 sp">Anamiyi duong’ duto.</p>
<p class="p31 sp">Analami nyaka chieng’.</p>
</div>
</li>
<li><p class="p32 sl"><span class="txtSrcBullet">3. </span>Gigo michueyo e polo,</p>
<p class="p33 sz">Ler modiechieng’ gotieno.</p>
<p class="p34 sp">Nembe gi gode e wi piny,</p>
<p class="p35 sz">Ginyiso ni iherowa.</p>
<p class="p36 sp">Rieko gi berni koda duong’,</p>
<p class="p37 sz">Ginenore e chuechni.</p>
<p class="p38 sp">Amiyi duong’ A Jehova,</p>
<p class="p39 sz">Kuom chueyo gigo duto te.</p>
<div class="chorus"><p class="p40 se">(KORAS)</p>
<p class="p41 sp">Jehova Ruoth, yie iwinja kawer;</p>
<p class="p42 sp">Wenda ma apakigo.</p>
<p class="p43 sp">In Nyasacha, Ruodha ma nyaka chieng’.</p>
<p class="p44 sp">Anamiyi duong’ duto.</p>
<p class="p45 sp">Analami nyaka chieng’.</p>
</div>
</li>
</ol>
</div>
<div class="closingContent"><p class="p46 se">(Ne bende <span id="citationsource25"></span><a epub:type="noteref" href="#citation25">Zab. 96:1-10;</a><span id="citationsource26"></span><a epub:type="noteref" href="#citation26"> 148:3,</a><span id="citationsource27"></span><a epub:type="noteref" href="#citation27"> 7</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation24"><p class="extScrpCiteTxt"><a href="#citationsource24">^ <strong>(Zab. 96:8)</strong></a> Miuru Jehova duong’ mowinjore gi nyinge. Keluru mich kubiro e laru mage.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation25"><p class="extScrpCiteTxt"><a href="#citationsource25">^ <strong>(Zab. 96:1-10)</strong></a> Weruru ne Jehova wer manyien. Piny duto mondo ower ne Jehova!  <strong><sup>2</sup></strong> Weruru ne Jehova, pakuru nyinge, Landuru wach maber. Landuru resruokne odiechieng’ kodiechieng’.  <strong><sup>3</sup></strong> Landuru duong’ne e kind ogendni, Landuru tijene miwuoro ne ogendni duto.  <strong><sup>4</sup></strong> Nimar Jehova e Nyasaye maduong’ kendo owinjore gi pak. Olich moloyo nyiseche mamoko duto.  <strong><sup>5</sup></strong> Nyiseche duto mag ogendni gin nyiseche manono, To Jehova e ma nochueyo polo.  <strong><sup>6</sup></strong> Luor gi duong’ nie nyime; Teko gi ber duto nie ode maler.  <strong><sup>7</sup></strong> Un dhoudi mag piny, miuru Jehova gima owinjorego. Miuru Jehova gima owinjorego nikech en gi teko kod duong’.  <strong><sup>8</sup></strong> Miuru Jehova duong’ mowinjore gi nyinge. Keluru mich kubiro e laru mage.  <strong><sup>9</sup></strong> Lamuru Jehova kurwakoru gi lewni maler.* Un piny duto, kulreuru e nyime kutetni. <strong><sup>10</sup></strong> Landuru e kind ogendni niya: “Jehova osebedo Ruoth! Piny osegur motegno, onge ng’at ma nyalo yienge. Obiro ng’ado bura makare ne ogendni.”</p><p></p><p>Kata nyalo bedo, “Lamuru Jehova nikech oler.”</p></div></aside>
<aside epub:type="footnote"><div epub:type="footnote" class="extScrpCite" id="citation26"><p class="extScrpCiteTxt"><a href="#citationsource26">^ <strong>(Zab. 148:3)</strong></a> Wang’ chieng’ gi dwe mondo opake. Sulwe duto marieny bende opake.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation27"><p class="extScrpCiteTxt"><a href="#citationsource27">^ <strong>(Zab. 148:7)</strong></a> Pakuru Jehova gie piny, Un chuechne madongo manie nam kod nembe matut duto,</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource12">^ <span id="pcitation12"></span><strong>***lfb ite mar 38-39 Weche Michakogo Kare mar 4***</strong></a></p>
<header>
<h1><strong>Weche Michakogo Kare mar 4</strong></h1>
</header>
<div class="bodyTxt">
<p class="p2">Kare mar ang’wenni wuoyo e wi Josef, Ayub, Musa, gi Jo-Israel. Giduto ne ginano e tembe mopogore opogore mowuok kuom Jachien. Moko kuomgi ne otimnegi marach kata obedo ni onge gima ne giketho, moko ne otue e jela, moko ne obedo wasumbni, to moko ne otem negi. Kata kamano, Jehova noritogi e yore mopogore opogore. Ka in janyuol, kony nyathini mondo ong’e kaka jotich Jehova miwuoyo kuomgigo nochung’ motegno kata obedo ni ne gichandore kamano.</p>
<p class="p3">Jehova nokelo Masiche Apar e piny Misri. Masichego nonyiso kaka ne en gi teko moloyo nyiseche mag Jo-Misri. Jiw kaka Jehova nomiyo joge rit e kinde mokalo, kod kaka otimo mano e kindewagi.</p>
</div>
<div class="boxSupplement rule"><aside><div class="boxTtl rule"><div><strong>PUONJ MADONGO</strong></div></div>
<div class="boxContent"><ul><li><p class="p6">  Nikech Josef nohero Jehova, notamore nindo gi dhako moro</p>
</li>
<li><p class="p7">  Ayub ne ok oyie mondo chandruoge ma nokaloe omone dhi nyime makore gi Jehova</p>
</li>
<li><p class="p8">  Kamoro amora ma Musa ne nitie, wiye ne ok owil ni en jatich Nyasaye</p>
</li>
</ul>
</div>
</aside></div>
<div class="groupExt">
</div>
</div>
<div class="extPubRef"><p><a href="202025321.xhtml#pcitationsource13">^ <span id="pcitation13"></span><strong>***lfb ite mar 40-ite mar 41 Misumba ma Nowinjo Jehova***</strong></a></p>
<header>
<p class="contextTtl"><strong>SULA MAR 14</strong></p>
<h1><strong>Misumba ma Nowinjo Jehova</strong></h1>
</header>
<div class="bodyTxt">
<p class="p3">Josef ne en achiel kuom yawuot Jakobo matindo. Owetene madongo nong’eyo ni Josef e ma ne Jakobo ohero ahinya moloyogi. Iparo ni ne giwinjo nade e wi wachno? Ne gibedo gi nyiego, kendo mano nomiyo koro ne ok gidware. Ka ne Josef oleko lek moko, ne onyiso owetene lekgo. Ne gineno ni lekgo ne nyiso ni kinde mabiro, ne gidhi kulore ne Josef ka gimiye duong’. Omiyo, ne gimedo mako kode sigu!</p>
<p class="p4">Chieng’ moro, owete Josef ne kwayo rombe but taon mar Shekem. Jakobo nooro Josef ir owetene mondo odhi one kaka tij kwath ne terogi. Ne gineno Josef gi kama bor ka biro kae to ne giwacho niya: ‘Ero jalekcha biro. Wanegeuru!’ Ne giywaye ma gibole e bugo moro matut. Kata kamano, Juda ma bende ne en achiel kuom owetene ma ne nikanyo nowacho niya: ‘Kik unege yawa! To kar mano wauseuru kaka misumba.’ Kuom mano, ne giuse e nengo ma dirom fedha 20 ne jo ohala ma Jo-Midian ma ne kalo ka dhi Misri.</p>
<p class="p5">Bang’e ne gikawo law Josef ma gimienoe remo kae to ne gitero ne wuon-gi lawno kendo ne giwachone niya: ‘Donge mae en law wuodi?’ Mano nomiyo Jakobo oparo ni le mag bungu ne onego Josef. Nokuyo ahinya kendo onge ng’ato ang’ata ma ne nyalo hoye.</p>
<p class="p6">Ka ne en Misri, ofisa moro maduong’ miluongo ni Potifar ne ong’iewo Josef kaka misumba. Jehova ne nigi Josef. Potifar noneno ka Josef tije ber kendo ne inyalo gene. Bang’ kinde matin, noweyo gik moko duto ma ne en-go e lwet Josef.</p>
<p class="p7">Chi Potifar noneno ka Josef ne en jachia kendo dende ne ojengo. Pile ka pile nosiko kosayo Josef mondo onind kode. Josef ne dhi timo ang’o? Notamore, kendo nonyise niya: ‘Ok anyal! Mae richo maduong’. Ruodha ogena ahinya, to in e chiege. Ka anindo kodi, abiro chwanyo Nyasaye!’</p>
<p class="p8">Chieng’ moro, chi Potifar notemo mako Josef githuon mondo onind kode. Nomako nanga Josef, kata kamano Josef noringo oa kanyo. Ka Potifar ne oduogo, chiege ne onyise ni Josef ne dwaro nindo kode githuon. Chi Potifar ne ok owacho adier. Potifar ne iye owang’ matek ma otueyo Josef e jela. Kata kamano, wi Jehova ne ok owil gi Josef.</p>
</div>
<div class="blockTxt rule"><p class="p10">“Bolreuru e bwo lwet Nyasaye ma nigi teko, mondo oting’u malo e kinde mowinjore.”​—<span id="citationsource28"></span><a epub:type="noteref" href="#citation28">1 Petro 5:6</a></p>
</div>
<div class="boxSupplement"><aside><div class="boxContent"><p class="p12"><strong>Penjo:</strong> Owete Josef notimo ne Josef ang’o? Ang’o momiyo ne otue Josef e jela?</p>
<p class="p13"><span id="citationsource29"></span><a epub:type="noteref" href="#citation29"><strong>Chakruok 37:1-36;</strong></a><span id="citationsource30"></span><a epub:type="noteref" href="#citation30"> <strong>39:1-23;</strong></a><span id="citationsource31"></span><a epub:type="noteref" href="#citation31"> Tich Joote 7:9</a></p>
</div>
</aside></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation28"><p class="extScrpCiteTxt"><a href="#citationsource28">^ <strong>(1 Pet. 5:6)</strong></a> Omiyo, bolreuru e bwo lwet Nyasaye ma nigi teko, mondo oting’u malo e kinde mowinjore,</p><p></p></div></aside>
<aside epub:type="footnote"><div epub:type="footnote" class="extScrpCite" id="citation29"><p class="extScrpCiteTxt"><a href="#citationsource29">^ <strong>(Cha. 37:1-36)</strong></a> Jakobo nodhi nyime dak e piny Kanaan, ka ma wuon-gi nosedakie kaka wendo. <strong><sup>2</sup></strong> Ma e sigand Jakobo. Ka ne Josef en rawera ma jahigni 17, nodhi kwath gi owetene ma yawuot Bilha gi Zilpa mond wuon-gi. Kendo Josef ne onyiso wuon-gi gik maricho ma owetenego ne otimo. <strong><sup>3</sup></strong> Israel ne ohero Josef moloyo yawuote mamoko duto, nikech ne onyuole koseti, omiyo, ne otwang’one kandho maber ahinya. <strong><sup>4</sup></strong> To ka ne owetene mamoko oneno ni wuon-gi nohero Josef moloyo giduto, ne gisin kode kendo ne ok giwuo kode e yo maber. <strong><sup>5</sup></strong> Chieng’ moro Josef ne oleko lek moro, to ka ne onyiso owetene lekno ne gimedo mana sin kode. <strong><sup>6</sup></strong> Josef ne owachonegi niya: “Winjieuru kaka naleko. <strong><sup>7</sup></strong> Naleko ni wan e puodho waduto ka watueyo ngano, kendo wich ma ne atueyo ne oa malo mochung’ tir, to wiye ma ne utueyo ne olworo marano, mi gikulorene.” <strong><sup>8</sup></strong> Owetene ne openje niya: “Iparo ni chieng’ moro inibed ruodhwa mondo iloch e wiwa?” Omiyo, ne gimedo sin kode moloyo nikech lek ma nolekono. <strong><sup>9</sup></strong> Bang’e, Josef ne ochako oleko lek machielo, mi owacho ne owetene niya: “Ne achako aleko lek machielo. E lekno, wang’ chieng’, dwe, kod sulwe 11 ne kulorena.” <strong><sup>10</sup></strong> Eka ne onyiso wuon-gi kod owetene wach lekno, wuon-gi ne okwere ka wachone niya: “Tiend leknino en ang’o? Iparo ni wan kaachiel gi minu kod oweteni wabiro kuloreni?” <strong><sup>11</sup></strong> Owetene ne obedo gi nyiego kode, kata kamano, wuon-gi to nosiko ka paro wachno. <strong><sup>12</sup></strong> Owete Josef ne odhi kwayo jamb wuon-gi machiegni gi Shekem. <strong><sup>13</sup></strong> Eka Israel ne owachone Josef niya: “Donge, oweteni kwayo jamni machiegni gi Shekem, koso? We mondo aori irgi.” Josef ne odwoke niya: “Onge wach, inyalo ora!” <strong><sup>14</sup></strong> Wuon-gi nowachone niya: “Dhi ine ane ka be oweteni kaachiel gi jamni dhi maber, mondo idwokna wach.” Omiyo, Josef noa e hoho mar Hebron ka ma ne gidakie, mi owuotho kochomo Shekem. <strong><sup>15</sup></strong> To ng’at moro ne oromo gi Josef ka wuotho awuotha e thim, mi nopenje niya: “Imanyo ang’o?” <strong><sup>16</sup></strong> Josef ne odwoke niya: “Amanyo owetena. Be ding’e ka ma gikwayoe jamni?” <strong><sup>17</sup></strong> Ng’atno ne owachone niya: “Gisea kae, to ne awinjo ka giwacho ni gidhi Dothan.” Kuom mano, Josef ne oluwo owetene mi oyudogi Dothan. <strong><sup>18</sup></strong> To owete Josef nonene kobiro gi ku mabor, kendo ka ne pok ochopo irgi ne gichako chano kaka gidhi nege. <strong><sup>19</sup></strong> Ne giwacho e kindgi niya: “Neuru! Jalekcha biro! <strong><sup>20</sup></strong> Wanegeuru kendo wawite e bugo moro man kae, kae to wadhi wawach ni ondiek moro e monege, mondo wane gima biro timore gi leknego.” <strong><sup>21</sup></strong> Reuben nowinjo ka giwacho kamano, motemo reso Josef e lwetgi, kowachonegi niya: “Kik wanegeuru.” <strong><sup>22</sup></strong> Ne omedo nyisogi niya: “Kik uchuer remo. Witeuru e bugo manie thim kae, to kik uhinye.” Ne owachonegi kamano, nikech ne odwaro ni oduog ogole bang’e mondo oduoke ir wuon-gi. <strong><sup>23</sup></strong> Mapiyo bang’ ka Josef nochopo ir owetene, ne gilonyo kandhone mabercha ma noyudo orwako, <strong><sup>24</sup></strong> mi giwite e bugo moro. To bugono ne onge gi pi e iye. <strong><sup>25</sup></strong> Ne gibet piny mondo gichiem, eka ne gineno oganda mar Jo-Ishmael koa Gilead ka gidhi Misri. Kendo ngamiagi noting’o ubani marateng’, mor balsam, kod pot yien ma nigi gam. <strong><sup>26</sup></strong> Juda ne openjo owetene niya: “Ere ohala mwabiro yudo ka wanego owadwa, kae to wapando gima watimono? <strong><sup>27</sup></strong> Kar timo mano, to wauseuru ne Jo-Ishmaelgi, to kik wahinye nikech en owadwa kendo en rembwa.” Mi owetenego ne oyie gi wachno. <strong><sup>28</sup></strong> Omiyo, ka ne jo ohala ma Jo-Midian-go kalo kanyo, ne gigolo Josef e bugono mi giuse ne Jo-Ishmaelgo kuom fedha ma romo 20. Eka jogo ne otero Josef Misri. <strong><sup>29</sup></strong> Bang’e, ka ne Reuben odok e bugono moyudo ka Josef onge kanyo, ne oyiecho lepe. <strong><sup>30</sup></strong> Ne odhi nyaka ka ma owetene ne nitie, mi owachonegi niya: “Nyathicha onge e bugono! Abiro timo nang’o yawa?” <strong><sup>31</sup></strong> Owete Josef ne onego nyuok, mi ginyumo kandho mar Josef e remb nyuogno. <strong><sup>32</sup></strong> Eka ne gikowo ne wuon-gi kandhono ka giwacho niya: “Ne ane gima waseyudo! Range ane ka dobed mar wuodi.” <strong><sup>33</sup></strong> Jakobo ne onono lawno, mowacho niya: “Adier, mae en kandho mar wuoda! Nyaka bed ni ondiek moro nonego Josef, mokidhe matindo tindo.” <strong><sup>34</sup></strong> Eka Jakobo ne oyiecho lepe, mi otueyo law gunia e nungone. Kendo ne oywago wuode kuom ndalo mang’eny. <strong><sup>35</sup></strong> Yawuote gi nyige duto ne otemo hoyo chunye, to ne odagi hore kowacho niya: “Abiro ywago wuoda nyaka chieng’ adhi e Liel!”* Jakobo nodhi nyime ywago wuode kuom ndalo mang’eny. <strong><sup>36</sup></strong> Jo-Midian ne otero Josef e piny Misri mi giuse ne Potifar ma ne en achiel kuom jodong Farao, kendo jatend jorit Farao.</p><p></p><p>Hibrania, “Sheol.” Som Tiend Weche.</p></div></aside>
<aside epub:type="footnote"><div epub:type="footnote" class="extScrpCite" id="citation30"><p class="extScrpCiteTxt"><a href="#citationsource30">^ <strong>(Cha. 39:1-23)</strong></a> Jo-Ishmael ne okawo Josef motere nyaka e piny Misri, kendo Potifar ma ne en achiel kuom jodong Farao, kendo jatend jorit ne onyiewe. <strong><sup>2</sup></strong> To Jehova Nyasaye ne ni kod Josef, omiyo, ne oguedho yorene duto, mi nokete e wi gik ma ne nie od ruodhe ma Ja-Misrino. <strong><sup>3</sup></strong> Ruodheno ne oneno kaka Jehova Nyasaye ne ni kode, kendo kaka Jehova ne guedho gik moko duto ma notimo. <strong><sup>4</sup></strong> Potifar ne mor gi Josef, omiyo nokete obedo jal ma ochung’ ne ode duto kaachiel gi mwandune duto. <strong><sup>5</sup></strong> Chakre chieng’no Jehova ne oguedho gik moko duto ma ne nie od Ja-Misrino, kendo Jehova ne oguedho puothe Ja-Misrino duto mana nikech Josef. <strong><sup>6</sup></strong> Bang’e, Potifar ne oketo gigene duto e lwet Josef. En owuon ne ok odew gik ma ne nie ode mak mana chiemo ma nochamo. E wi mano, Josef ne en wuoyi mochuere maber kendo ma jachia. <strong><sup>7</sup></strong> Bang’ wechegi, chi Potifar ne ochako gombo Josef, mi ne owachone niya: “Bi inind koda.” <strong><sup>8</sup></strong> To Josef ne odagi wachno, kendo nowachone niya: “Ruodha ok ong’eyo gimoro amora manie ode, kendo oseketo gigene duto e lweta. <strong><sup>9</sup></strong> Onge ng’at machielo maduong’ e ode moloya, bende pok otama gimoro amora e ode mak mana in, nikech in chiege. Ere kaka datim richo maduong’ kamano kendo ketho e nyim Nyasaye?” <strong><sup>10</sup></strong> Odiechieng’ kodiechieng’ dhakono ne otemo lombo Josef gi weche mamit, to Josef ne odagi nindo kode. Bende, ne ok odwar kata bedo bute. <strong><sup>11</sup></strong> Chieng’ moro, Josef ne odonjo e ot mondo oti tijene kaka pile, kendo ne oyudo jotich mamoko duto onge e ot. <strong><sup>12</sup></strong> Dhakono ne omako lawe ka wachone niya: “Bi inind koda!” To Josef ne oweyo lawe e lwete, moringo owuok oko. <strong><sup>13</sup></strong> To ka dhakono ne oneno ni Josef oseweyo lawe e lwete, moringo owuok oko, <strong><sup>14</sup></strong> ne oluongo jotichne mowachonegi niya: “Neuru! Chwora osekelo Ja-Hibraniani e odni mondo omiwa wich-kuot. Nodonjo e ot kodwaro nindo koda, mi agoyo nduru matek, <strong><sup>15</sup></strong> to ka noneno ka agoyo nduru matek kamano, noringo oko moweyo lawe e lweta.” <strong><sup>16</sup></strong> Eka dhakono noketo lawno bute, nyaka sa ma Potifar ruodh Josef ne oduogo. <strong><sup>17</sup></strong> Dhakono ne onwoyo mana wechego ne chwore ka onyise niya: “Jatich ma Ja-Hibrania ma ne ikelo e odni, nobiro ira mondo omiya wich-kuot. <strong><sup>18</sup></strong> To ka ne owinjo ka agoyo nduru matek, ne oringo oko moweyo lawe.” <strong><sup>19</sup></strong> To ka ruodh Josef nowinjo gima chiege nowachone, iye ne owang’ ahinya. <strong><sup>20</sup></strong> Ne omako Josef, mi okete e jela ma ne itueyoe mabuse mag ruoth. Omiyo, Josef bende ne otue e jela kanyo. <strong><sup>21</sup></strong> To Jehova ne ni kod Josef, kendo nodhi nyime nyise herane mosiko, mi ne oyudo ng’wono e wang’ jatend jela. <strong><sup>22</sup></strong> Jatelono ne okete e wi mabuse duto ma notue e jelano, kendo Josef e ma ne rito gik moko duto ma ne mabusego timo. <strong><sup>23</sup></strong> Jatelono ne ok non gik ma noseketo e lwet Josef, nikech Jehova Nyasaye ne ni kod Josef, kendo Jehova ne guedho gik moko duto ma Josef ne timo.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation31"><p class="extScrpCiteTxt"><a href="#citationsource31">^ <strong>(Tich 7:9)</strong></a> To jodong dhoudigo nobedo gi nyiego gi Josef mi ne giuse Misri. Kata kamano, Nyasaye ne ni kode,</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource13">^ <span id="pcitation14"></span><strong>***lfb ite mar 42-ite mar 43 Wi Jehova ne Ok Owil gi Josef***</strong></a></p>
<header>
<p class="contextTtl"><strong>SULA MAR 15</strong></p>
<h1><strong>Wi Jehova ne Ok Owil gi Josef</strong></h1>
</header>
<div class="bodyTxt">
<p class="p3">E kinde ma Josef ne ni e jela, Farao ruodh Misri ne oleko lek moko ma onge ng’ama ne nyalo lero tiendgi. Achiel kuom jotij Farao ne onyise ni Josef ne nyalo lerone tiend lekgo. Mapiyo, Farao ne ooro wach mondo oluongne Josef.</p>
<p class="p4">Farao nopenjo Josef niya: ‘Be inyalo nyisa tiend lek ma alekogi?’ Josef nonyise niya: ‘Chiemo biro bedo mang’eny e piny Misri kuom higni abiriyo, kae to higni abiriyo ma dhi luwo, kech dhi betie. Omiyo, yier ng’at moro mariek mondo ota tij kano chiemo mondo kik ji bi tho kech.’ Farao nonyise niya: ‘In e ma ayieri! Kendo inibed jatelo mar ariyo e lochna!’ Ere kaka Josef nong’eyo tiend lek ma ne Farao olekogo? Jehova e ma ne okonye fwenyo tiendgi.</p>
<p class="p5">Kuom higni abiriyo mokwongo, Josef nokano chiemo. Kae to mana kaka Josef ne osewacho, higni abiriyo mag kech noluwo. Ji ne a kuonde mopogore opogore mondo ging’iew chiemo ir Josef. Jakobo wuon-gi bende noyudo ripot ni chiemo ne ng’eny Misri, omiyo, nooro yawuote apar Misri mondo gidhi ging’iew chiemo.</p>
<p class="p6">Ka ne yawuot Jakobo ochopo Misri, Josef nofwenyo mapiyo ni mago ne gin owetene. Kata kamano, owetene to ne ok ofwenye. Ne gikulorene, mana kaka Josef noseleko ka ne pod otin. Josef ne dwaro ng’eyo ka be owetenego chunygi ne pod richo. Omiyo, ne onyisogi niya: ‘Un joma richo. Ooru mondo ubi unon pinywa mondo ung’e kuonde ma wayomyomie!’ Ne gidwoke niya: ‘Ok kamano! Wawuok Kanaan, kendo wan yawuoyi 12. En mana ni wuoyi achiel notho, to wuoyi matin to odong’ gi wuonwa dala.’ Kae to Josef nonyisogi niya: ‘Dhiuru uom owadu matinno, eka abiro yie gi gima uwachono.’ Omiyo, ne gidok dala.</p>
<p class="p7">Ka chiemo norumo kendo e od Jakobo, ne ooro yawuote mondo gidog Misri ng’iewo chiemo. Wang’ni to ne gidhi gi Benjamin, wuoyi machogo. Mondo Josef otem owetenego, nokawo okombene mar fedha ma osoye e ogund Benjamin, kae to nohango ne owetenego ni ne gikwalo okombeno. Ka ne jotij Josef oyudo okombeno e ogund Benjamin, owetene nobwok ahinya. Ne gisayo Josef mondo okumgi kar kumo Benjamin.</p>
<p class="p8">Josef koro nong’eyo gadier ni owetenego noseloko chunygi. Koro ne ok onyal pando kaka nowinjo e chunye. Nochako ywak, kae to nowachonegi niya: ‘An owadu ma Josef. Be wuonwa pod ngima?’ Dhogi nomoko. Nowachonegi niya: ‘Kik chunyu chandu nikech gik maricho ma ne utimona. Nyasaye e ma nokela kae mondo bang’e ares ngimau. Uwinjo, ringuru ukel wuonwa.’</p>
<p class="p9">Ne gidok ir wuon-gi mi ginyise gima ne otimoreno, kendo ne gidok kode Misri. Bang’ hignigo duto, gikone Josef gi wuon-gi noromo kendo.</p>
</div>
<div class="blockTxt rule"><p class="p11">“Ka ok uwe ne ji kethogi, Wuonu bende ok bi weyonu kethou.”​—<span id="citationsource32"></span><a epub:type="noteref" href="#citation32">Mathayo 6:15</a></p>
</div>
<div class="boxSupplement"><aside><div class="boxContent"><p class="p13"><strong>Penjo:</strong> Ere kaka Jehova ne okonyo Josef? Ang’o ma Josef notimo mondo onyis ni ne oseng’wono ne owetene?</p>
<p class="p14"><span id="citationsource33"></span><a epub:type="noteref" href="#citation33"><strong>Chakruok 40:1–45:28;</strong></a><span id="citationsource34"></span><a epub:type="noteref" href="#citation34"> <strong>46:1-7,</strong></a><span id="citationsource35"></span><a epub:type="noteref" href="#citation35"> <strong>26-34;</strong></a><span id="citationsource36"></span><a epub:type="noteref" href="#citation36"> Zaburi 105:17-19;</a><span id="citationsource37"></span><a epub:type="noteref" href="#citation37"> Tich Joote 7:9-15</a></p>
</div>
</aside></div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation32"><p class="extScrpCiteTxt"><a href="#citationsource32">^ <strong>(Mat. 6:15)</strong></a> to ka ok uwe ne ji kethogi, Wuonu bende ok bi weyonu kethou.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation33"><p class="extScrpCiteTxt"><a href="#citationsource33">^ <strong>(Cha. 40:1-45:28)</strong></a> Bang’ wechegi, jatend jolos divai kod jatend joted makate ne oketho ne ruodhgi ma bende ne en ruodh Misri. <strong><sup>2</sup></strong> Omiyo, i Farao ne owang’ gi jotichne ariyogo, <strong><sup>3</sup></strong> mi ne otueyogi e jela ma ne nie od jatend jorit ka ma noyudo otueye Josef. <strong><sup>4</sup></strong> Eka jatend jorit ne oketo Josef mondo orit ji ariyogo. Kendo ne otuegi kanyo kuom ndalo mogwaro. <strong><sup>5</sup></strong> Chieng’ moro, bang’ ka jatend jolos divai kod jatend joted makate nosebedo e jela kuom kinde, ne gileko. Ng’ato ka ng’ato kuomgi noleko lekne owuon, kendo lek ka lek ne nigi tiende. <strong><sup>6</sup></strong> Kinyne gokinyi ka ne Josef odhi irgi, ne oyudogi ka gikuyo. <strong><sup>7</sup></strong> Omiyo, ne openjo jotich Farao ariyo ma ne nie tuech kodego niya: “Ang’o momiyo kawuono ukuyo kama?” <strong><sup>8</sup></strong> Ne gidwoke niya: “Ne waleko, to onge ng’at ma diloknwa tiend lekgo.” Josef nopenjogi niya: “Donge Nyasaye e ma nigi teko mar loko tiend lek? Nyisauru lekgo.” <strong><sup>9</sup></strong> Jatend jolos divai ne onyiso Josef lekne niya: “Naleko ni yadh mzabibu moro nie nyima. <strong><sup>10</sup></strong> Yadh mzabibuno ne nigi bede adek, kendo nochako loth, mi ogolo maua, kae to onyago mzabibu mochiek. <strong><sup>11</sup></strong> Ne oyudo ating’o okombe mar Farao e lweta. Ne akawo mzabibugo mi abiyo e okombeno, kae to amiyo Farao.” <strong><sup>12</sup></strong> Josef ne owachone niya: “Mae e tiend leknino: Bede adek mag yath mzabibuno gin ndalo adek. <strong><sup>13</sup></strong> Bang’ odiechienge adek, Farao biro gonyi kendo obiro duoki e tiji. Kendo ibiro miye okombene kaka ne itimoga e kinde ma ne ilosone divai. <strong><sup>14</sup></strong> To kik wiyi wil koda ka weche odhini maber kamano. Tem iwuo kuoma maber ka in e nyim Farao, mondo ogonya awuogi e jelani. <strong><sup>15</sup></strong> Nikech kuom adier ne omaka gi thuon e piny Jo-Hibrania, kendo sani an e jela* to onge gimoro amora marach ma asetimo.” <strong><sup>16</sup></strong> To ka jatend joted makate noneno ni Josef noseloko tiend lekno maber, ne owacho niya: “An bende naleko ni okapu adek moting’o makate ma rochere ne nie wiya. <strong><sup>17</sup></strong> To okapu ma malo chuth ne oting’o kit chiemo duto ma jated makate ne oloso ne Farao, kendo winy ne chamo chiemo ma ne nie okapuno.” <strong><sup>18</sup></strong> Eka Josef nodwoke niya: “Mae e tiend leknino: Okapu adekgo gin ndalo adek. <strong><sup>19</sup></strong> Bang’ odiechienge adek, Farao biro gonyi, kendo enong’ad wiyi oko kae to oliero ringreni e wi yath, mi winy nocham ringreni.” <strong><sup>20</sup></strong> Koro e odiechieng’ mar adek, Farao ne oloso ne jotichne nyasi mar parogo odiechieng nyuolne, mi nogonyo jatend jolos divai gi jatend joted makate e nyim jotichne. <strong><sup>21</sup></strong> Eka ne oduoko jalos divaino e tije machon mar keto okombe e lwet Farao. <strong><sup>22</sup></strong> To ne onego jatend joted makate, wechego duto ne otimore mana kaka Josef nowacho ka nolokonegi tiend lekgi. <strong><sup>23</sup></strong> Kata kamano, jatend jolos divai ne ok oparo Josef, to wiye ne owil kode. </p><p><strong>41</strong> Bang’ higni ariyo, Farao ne oleko ni ochung’ e bath Aora Nael. <strong><sup>2</sup></strong> Kendo dhok abiriyo machwe kendo mabeyo ne owuok e aorano mochako kwayo e bath aorano. <strong><sup>3</sup></strong> Bang’ mano, dhok mamoko abiriyo modhero kendo maricho ne owuok e aorano, mi gichung’ but dhok mabeyoka. <strong><sup>4</sup></strong> Eka dhok modhero kendo marichogo ne omuonyo dhok mabeyoka. Gikanyono Farao ne ochiewo. <strong><sup>5</sup></strong> Nindo ne ochako otere, moleko kendo ni ne nitie wi ngano abiriyo mochiek maber e wi tiang’ achiel. <strong><sup>6</sup></strong> Bang’ mano, wi ngano abiriyo mamoko motho kendo ma yamb ugwe otwoyo ne ochako twi. <strong><sup>7</sup></strong> Wi ngano mothogo ne ochako muonyo wi ngano ma nochiek mabeyoka. Eka Farao ne ochiewo mi ofwenyoni ne en mana lek. <strong><sup>8</sup></strong> Kinyne gokinyi, chunye ne ochandore ahinya. Kuom mano ne oluongo ajuoke kod jorieko duto mag Misri, mi onyisogi lekgo, to onge ng’ato ma ne nyalo lokone tiendgi. <strong><sup>9</sup></strong> Eka jatend jolos divai ne owacho ne Farao niya: “Ahulo richona kawuononi. <strong><sup>10</sup></strong> Chieng’ moro ka ne iyi owang’ gi jotichni, ne itueyowa, an kaachiel gi jatend jolos makate e jela manie od jatend jorit. <strong><sup>11</sup></strong> E otieno moro, waduto ji ariyo ne waleko, kendo ng’ato ka ng’ato ne oleko lekne ma ne dwarore ni olok tiende. <strong><sup>12</sup></strong> To e jela kanyo ne nitie Ja-Hibrania moro ma rawera, kendo ma ne chon tiyo ne jatend jorit. Ka ne wanyise lekgo, ne olokonwa tiendgi. <strong><sup>13</sup></strong> Kendo gik moko notimore mana kaka ne olokonwa. An ne oduoka e tija, to jatend joted makate ne onegi.” <strong><sup>14</sup></strong> Omiyo, Farao ne ooro wach mondo okelne Josef, mi ne gikele mapiyo ka gigole e jela.* Ne oliedo, mi oloko lepe kae to obiro e nyim Farao. <strong><sup>15</sup></strong> Eka Farao nonyiso Josef niya: “Naleko lek moro, to pok ayudo ng’at ma lokona tiende. To osenyisa ni inyalo loko tiend lek moro amora. <strong><sup>16</sup></strong> Josef ne odwoke niya: “An ok anyal loke ngang’! To Nyasaye e ma biro nyiso Farao wach maber.” <strong><sup>17</sup></strong> Farao ne onyiso Josef niya: “Ne aleko ni achung’ e bath Aora Nael. <strong><sup>18</sup></strong> Kendo dhok abiriyo machwe kendo mabeyo nowuok e aorano mochako kwayo e bath aora. <strong><sup>19</sup></strong> Eka dhok abiriyo maricho kendo modhero bende ne owuok e aorano. Pok anenoga dhok maricho kaka mago e piny Misri duto. <strong><sup>20</sup></strong> Dhok maricho abiriyogo ne omuonyo dhok abiriyo mabeyoka. <strong><sup>21</sup></strong> To bang’ muonyogi kamano, ng’ato ne ok nyal ng’eyo ni gisechamogi, nimar pod ne gidhero adhera mana kaka ne gichalo mokwongo. Eka ne achiewo. <strong><sup>22</sup></strong> “Bang’ mano, ne aleko kendo ni ne nitie wi ngano abiriyo mochiek maber e wi tiang’ achiel. <strong><sup>23</sup></strong> To wi ngano abiriyo moko motho kendo ma yamb ugwe otwoyo ne ochako twi. <strong><sup>24</sup></strong> Eka wi ngano mothogo ne omuonyo wi ngano abiriyo mabeyoka. Asenyiso ajuoke duto lekgo, to onge ng’ato moselokona tiendgi.” <strong><sup>25</sup></strong> Josef ne owacho ne Farao niya: “Lek ma Farao olekogo tiendgi en achiel. Nyasaye osenyiso Farao gima obiro timo. <strong><sup>26</sup></strong> Dhok abiriyo mabeyogo gin higni abiriyo, kendo wiye ngano abiriyo mabeyogo gin higni abiriyo. Giduto ginyiso tiend wach achiel. <strong><sup>27</sup></strong> Dhok abiriyo modhero ma ne owuok bang’gi, kaachiel gi wiye ngano abiriyo motho ma yamb ugwe nosetwoyo nyiso higni abiriyo mag kech. <strong><sup>28</sup></strong> Mano e gima asenyiso Farao: Nyasaye madier osenyiso Farao gima obiro timo. <strong><sup>29</sup></strong> “Higni abiriyo biro ma piny Misri nobed gi cham mang’eny ahinya. <strong><sup>30</sup></strong> To bang’ hignigo, higni abiriyo moko nobedie mag kech, mi wi ji nowil gi higni abiriyo mokwongo ma ne cham ng’enyie, kendo kech biro ketho piny. <strong><sup>31</sup></strong> Ji ok bi paro higni abiriyo ma cham ne ng’enyie, nimar kech ma biro luwo hignigo nobed kech mager miwuoro. <strong><sup>32</sup></strong> Lek ma Farao oseleko diriyono nyiso ni Nyasaye madier oseng’ado ni wachno nyaka timre, kendo obiro time mapiyo. <strong><sup>33</sup></strong> “Kuom mano, Farao onego oyier ng’at mariek mondo okete e wi piny Misri. <strong><sup>34</sup></strong> Bende, nyaka Farao ket jotelo moko e wi piny mondo gikan achiel kuom abich mag cham e higni abiriyo ma cham ng’enyiego. <strong><sup>35</sup></strong> Gibiro tiyo gi chik moa kuom Farao sa ma gichoko cham e hignigo, kendo ginikan-gi e deche manie taonde madongo, kae to ginirit dechego. <strong><sup>36</sup></strong> Cham ma gibiro kanogo nokony piny e kinde mag higni abiriyo ma kech nobedie e piny Misri. Kuom mano, kech ok noketh piny Misri.” <strong><sup>37</sup></strong> Wachno ne ber ne Farao kod jotichne. <strong><sup>38</sup></strong> Omiyo, Farao nopenjo jotichne niya: “Ere ka ma wanyalo yudoe ng’at machielo ma nigi roho mar Nyasaye kaka jali?” <strong><sup>39</sup></strong> Eka Farao nowachone Josef niya: “Nikech in e ma Nyasaye osenyisi wechegi duto, onge ng’at moro mariek maloyi. <strong><sup>40</sup></strong> Abiro keti jatelo e wi oda kendo joga duto biro winjo chikeni. An kenda e ma naloyi gi duong’ nikech an e ruoth.” <strong><sup>41</sup></strong> Farao nomedo wacho ne Josef niya: “Ne, koro aseketi mondo ibed jatelo e wi piny Misri duto.” <strong><sup>42</sup></strong> Farao nogolo tere e lwete, morwako e lwet Josef. Ne orwakone bende law kitani mayom kod thiwni mar dhahabu e ng’ute. <strong><sup>43</sup></strong> E wi mano, nokete mondo oidh gari mar ariyo mar ruoth, kendo ji ne ringo nyime ka kok ni, <em>“Avrekh!”</em>* Kamano, Farao ne oketo Josef mondo obed jatelo e wi piny Misri duto. <strong><sup>44</sup></strong> Farao ne omedo wacho ne Josef niya: “An e Farao, kendo onge ng’ato ang’ata ma biro timo gimoro amora* e piny Misri ka ok iyiene.” <strong><sup>45</sup></strong> Farao ne ochako Josef ni Zafenath-panea, kendo ne omiye Asenath nyar Potifera jadolo mar On* mondo obed chiege. Mi Josef ne ochako bedo gi teko* e wi piny Misri duto. <strong><sup>46</sup></strong> Josef ne jahigni 30 ka nochako tiyo ne Farao ruodh Misri. Ne oa e nyim Farao mowuotho e piny Misri duto. <strong><sup>47</sup></strong> E kinde mag higni abiriyo ma ne cham ng’enyie, piny ne ochiek maber ahinya. <strong><sup>48</sup></strong> Josef ne ochoko cham duto kuom higni abiriyo ma ne piny Misri ochiekieno, kendo ne okanogi e taonde madongo. E taon ka taon ne okano cham mogol e puothe man machiegni kode. <strong><sup>49</sup></strong> Josef ne okano cham mang’eny mana ka kuoyo manie dho nam, mochopo kama ne ok nyal pim chamgo. <strong><sup>50</sup></strong> Josef ne onyuolo yawuoyi ariyo gi Asenath nyar Potifera jadolo mar On* ka ne higni mag kech pok ochopo. <strong><sup>51</sup></strong> Josef ne ochako wuode makayo ni Manase,* nimar ne owacho ni, “Nyasaye osemiyo wiya owil gi chandruokna duto kod jood wuonwa duto.” <strong><sup>52</sup></strong> Ne ochako wuode machielo ni Efraim,* nimar ne owachoni, “Nyasaye osemiya nyithindo e piny ma ne achandorae.” <strong><sup>53</sup></strong> Eka higni abiriyo ma ne cham ng’enyie e piny Misri ne orumo, <strong><sup>54</sup></strong> kendo higni abiriyo mag kech ne ochakore mana kaka Josef ne osewacho. Piny Misri kende e ma ne chiemo yudoree, nimar kejno nomako pinje duto. <strong><sup>55</sup></strong> Gikone, kejno ne omako piny Misri duto, kendo ji nochako ywak ne Farao mondo omigi chiemo. Farao ne owachonegi niya: “Dhiuru ir Josef, kendo utim kaka owachonu.” <strong><sup>56</sup></strong> Kejno ne olandore e piny duto. Eka Josef ne oyawo deche duto ma ne nie piny Misri, mi ouso cham ne Jo-Misri, nimar kejno ne ger ahinya e pinyno. <strong><sup>57</sup></strong> Kendo ji moa e pinje mamoko duto ne obiro ir Josef e piny Misri mondo ging’iew cham. Nimar kejno ne ger ahinya e piny mangima. </p><p><strong>42</strong> Ka ne Jakobo owinjo ni cham yudore e piny Misri, ne owacho ne yawuote niya: “Ang’o momiyo ubet abeta kung’iyoru?” <strong><sup>2</sup></strong> Nomedo wachonegi kama: “Asewinjo ni cham yudore e piny Misri, kuom mano, dhiuru kuno ung’iew cham mondo kik kech negwa.” <strong><sup>3</sup></strong> Omiyo, owete Josef apar ne odhi ng’iewo cham e piny Misri. <strong><sup>4</sup></strong> Kata kamano, Jakobo ne ok oyie mondo Benjamin owadgi Josef odhi kod owetene, nimar nowacho niya: “Di po ka masira moro oyude kuno mi otho.” <strong><sup>5</sup></strong> Omiyo, yawuot Israel nodhi ng’iewo cham mana kaka jomamoko ne timo, nimar kejno ne oselandore nyaka e piny Kanaan. <strong><sup>6</sup></strong> Josef e ma ne en jatelo e piny Misri, kendo en e ma ne ouso cham ne ji moa e pinje duto. Omiyo, ka ne owetene obiro, ne gigoyo chonggi piny mi gikulorene nyaka e lowo. <strong><sup>7</sup></strong> To ka Josef noneno anena owetenego, ne ofwenyogi, kata kamano, ne owuondore ni okiagi. Ne ochako wuoyo kodgi gi gero kopenjogi niya: “Ua kanye?” Ne gidwoke niya: “Waa e piny Kanaan, kendo wabiro ng’iewo chiemo.” <strong><sup>8</sup></strong> Kamano, Josef ne ofwenyo owetene, to gin ne ok gifwenye. <strong><sup>9</sup></strong> Gikanyono, Josef ne oparo lek ma ne oleko kuomgi, mi owachonegi niya: “Un jonon piny! Usebiro nono kuonde ma pinywani nyapie!” <strong><sup>10</sup></strong> Ne gidwoke niya: “Ok kamano ruoth, wan mana jotichni kendo wabiro ng’iewo chiemo. <strong><sup>11</sup></strong> Waduto wan yawuot ng’at achiel. Wan jo makare kendo ok wabiro nono pinyu.” <strong><sup>12</sup></strong> Josef ne odwokogi niya: “Uriambo! Usebiro nono kuonde ma pinywani nyapie!” <strong><sup>13</sup></strong> Ne gidwoko niya: “Ruoth, wan owete 12, kendo wan yawuot ng’at achiel modak e piny Kanaan. Owadwa ma chogo odong’ gi wuonwa dala, to owadwa machielo to onge.” <strong><sup>14</sup></strong> Kata kamano, Josef ne owachonegi niya: “En mana kaka asewachonu ni un jonon piny! <strong><sup>15</sup></strong> Kendo ma e kaka abiro temou mondo ang’e ka be uwacho adiera: Akuong’ora ni mana kaka Farao ngima ok ubi wuok kae mak mana ka owadu ma chogo obiro kae. <strong><sup>16</sup></strong> Oruru ng’ato achiel kuomu mondo odhi okel owaduno, to jo modong’ ibiro tue nyaka wang’e ka be uwacho adier. To ka ok adier, e nying Farao kara un jonon piny.” <strong><sup>17</sup></strong> Eka Josef ne otueyogi kuom ndalo adek. <strong><sup>18</sup></strong> E odiechieng’ mar adek, Josef ne owachonegi niya: “An ng’at moluoro Nyasaye, omiyo, ubiro kwo ka utimo gima anyisou. <strong><sup>19</sup></strong> Ka un jo makare, kara weuru owadu achiel odong’ e od tuech kae, to jomamoko oter chiemo museng’iewogi ne joodu ma koro kech nego. <strong><sup>20</sup></strong> Kae to kukelo owadu machogono, eka nang’e ni usebedo kuwacho adier, kendo ok bi negu.” Ne gitimo mana kamano. <strong><sup>21</sup></strong> Ne gichako wuoyo e kindgi ka gi wacho niya: “Ikumowa nikech gima ne watimo ne owadwa. Ne oywak malit ka ohombowa mondo wakeche to ne ok wawinje. Mano e momiyo koro wachandore kama.” <strong><sup>22</sup></strong> To Reuben ne owachonegi niya: “Donge nakwerou ni kik utim ne nyathino gimoro marach, to ne utamoru winjo? Ero koro bura oloyowa nikech ne wachuero rembe.” <strong><sup>23</sup></strong> Ne gikia ni Josef ne winjogi, nimar Josef ne nigi ng’at ma ne lokone dhok sa ma nowuoyo kodgi. <strong><sup>24</sup></strong> Josef ne oa e nyimgi, moywak malit. Ka ne oduogo ne owuoyo kodgi, kae to okawo Simeon motueye ka gineno. <strong><sup>25</sup></strong> Eka Josef nochiko mondo oketnegi cham mopong’ e ogundegi, kendo ni oduok ne ng’ato ka ng’ato kuomgi pesane e ogunde. Bende, nochiko mondo omigi chiemo moromogi chamo e wuodhgi. Mi ne otimnegi mana kamano. <strong><sup>26</sup></strong> Eka ne giketo ogundegi e wi pundegi, mi giwuok. <strong><sup>27</sup></strong> Gotieno ne gibworo kamoro, kendo ka achiel kuomgi noyawo ogunde mondo omi pundane chiemo, nopo koyudo pesane e dho ogunde. <strong><sup>28</sup></strong> Eka nowacho ne owetene niya: “Neuru! Oseduokna pesana e ogunda!” Ne gibwok kendo luoro nomakogi, mi gipenjore niya: “Ang’o ma Nyasaye osetimonwani?” <strong><sup>29</sup></strong> Ka ne giduogo Kanaan ir Jakobo wuon-gi, ne giwachone gik moko duto ma notimorenegi. Ne ginyise niya: <strong><sup>30</sup></strong> “Ruodh pinyno ne owuoyo kodwa koger kowacho ni ne wadhi nono pinygi aling’ling’. <strong><sup>31</sup></strong> To ne wanyise ni wan jo makare, kendo ni ne ok wadhi nono pinygi. <strong><sup>32</sup></strong> Bende, ne wanyise ni wan owete 12 ma yawuot ng’at achiel. To achiel kuom owetewa onge, to machogo odong’ Kanaan gi wuonwa. <strong><sup>33</sup></strong> Kata kamano, ng’atno nodwokowa niya: ‘Abiro ng’eyo ni un jo makare kuyie weyo ng’ato achiel kuomu mondo odong’ koda kae. To jomoko okaw cham oter ne joodu ma koro kech nego. <strong><sup>34</sup></strong> Kendo ukelna owadu ma chogono, eka anang’e ni un jo makare, to ok jo mobiro nono pinywa. Mi abiro gonyo owadu, kendo unulok ohala e pinywani.’” <strong><sup>35</sup></strong> Ka ne gigolo cham e ogundegi, ng’ato ka ng’ato noyudo ofuke mar pesa e ogunde. Ka ne gineno pesago, luoro nomakogi giduto kaachiel gi wuon-gi. <strong><sup>36</sup></strong> Jakobo ne owachonegi niya: “An e ma usemaya nyithinda! Josef onge, kendo koro Simeon bende onge, to pod udwaro kawo Benjamin! An e ma gigi duto oseyuda!” <strong><sup>37</sup></strong> To Reuben ne owacho ne wuon-gi niya: “Inyalo nego yawuota ariyo ka ok aduogoni Benjamin. Kete e lweta kendo abiro duogo kode.” <strong><sup>38</sup></strong> To Jakobo ne odwoke niya: “Wuoda ok bi dhi kodu, nikech owadgi osetho, kendo en kende e ma koro odong’. Di po ka masira moro oyude e yo, motho. Kendo mano biro kelona kuyo mang’eny, mi alor e Liel* nikech koro aseti ahinya.”* </p><p><strong>43</strong> Koro, kejno ne pod ger ahinya e piny. <strong><sup>2</sup></strong> Kuom mano, ka ne jood Jakobo osetieko cham duto ma ne ging’iewo e piny Misri, Jakobo ne onyiso yawuote niya: “Doguru e piny Misri mondo ung’iew cham matin ma wanyalo konyorego.” <strong><sup>3</sup></strong> Eka Juda ne odwoke kama: “Ng’atcha ne okwerowa ni kik ochak onewa ka ok wadhi gi owadwa ma chogo. <strong><sup>4</sup></strong> Omiyo, wanyalo dhi Misri ng’iewoni chiemo mana kiyie mondo wadhi kode. <strong><sup>5</sup></strong> To ka ok iyie ni odhi kodwa, ok wabi dhi nimar ng’atno nonyisowa ni kik ochak onewa ka ok wadhi gi owadwa ma chogo.” <strong><sup>6</sup></strong> Israel nopenjogi niya: “Ang’o momiyo ne utimona kamano? Ang’o momiyo ne unyiso ng’atno ni un gi owadu moro ma chogo?” <strong><sup>7</sup></strong> Ne gidwoko niya: “Ng’atno nopenjowa achiel ka achiel e wi joodwa kama: ‘Be wuonu pod ngima? Be un gi owadu machielo?’ Ne nyaka wawachne mana adiera. Ere kaka dine wang’eyo ni nodhi nyisowa ni water owadwa ire?” <strong><sup>8</sup></strong> Eka Juda nosayo Israel wuon-gi niya: “Yiena adhi gi wuoyini mondo wadhi wang’iew chiemo, nikech kejni nyalo negowa waduto kaachiel gi nyithindwa. <strong><sup>9</sup></strong> Asingora ni an awuon abiro rite. An e ma iket wachno e wiya. Kendo ka ok aduoke iri, anabedni jaketho ndalo duto. <strong><sup>10</sup></strong> Neuru kaka koro waseketho kinde, dikoro wasechopo Misri mi waduogo kendo wachako wadok kuno.” <strong><sup>11</sup></strong> Omiyo, Israel wuon-gi nowachonegi niya: “Ka ochuno ni nyaka bed mana kamano, kara timuru kama: Kawuru gik mabeyo mag pinyni kaka mor balsam, mor kich, ubani marateng’, duogo ma nigi suya mamit, njugu, kod almond, mondo uter ne ng’atno kaka mich. <strong><sup>12</sup></strong> Bende, kawuru pesa moromou ng’iewo cham nyadiriyo, kendo uduok pesa ma ne oketnu e ogundeu, nikech samoro ne giketo pesago ka gikia. <strong><sup>13</sup></strong> Kawuru owadu bende mondo udhi kode ir ng’atno. <strong><sup>14</sup></strong> Mad Nyasaye Manyalo Duto omi ng’atno okechu, mondo ogonynu owadu ma ne odong’ kuno, kaachiel gi Benjamin. To ka ochuno ni nyaka omaya nyithinda, to omaya amaya!” <strong><sup>15</sup></strong> Kuom mano, ne gikawo pesa moromogi rundo diriyo kaachiel gi mich, mi gidhi gi Benjamin e piny Misri ir Josef. <strong><sup>16</sup></strong> To ka ne Josef oneno Benjamin ka ni kodgi, ne onyiso jatich ma nochung’ ne ode niya: “Rwak jogo e ot, iyang’ chiaye, kendo ilos chiemo mamit. Nimar gibiro chiemo koda sa auchiel.” <strong><sup>17</sup></strong> Jatichno notimo kaka Josef nochike, mi ne orwakogi e od Josef. <strong><sup>18</sup></strong> To luoro nomakogi ka ne iterogi e od Josef, mi gichako wacho e kindgi niya: “Okelwa e odni mana nikech wach pesa ma ne oduok e ogundewa chieng’-cha. Nyaka bedni gibiro monjowa kendo lokowa wasumbni mi gikaw pundewa!” <strong><sup>19</sup></strong> Omiyo, ne gidhi ir jatich ma nochung’ ne od Josef, mi giwuoyo kode e dho ot. <strong><sup>20</sup></strong> Ne giwachone niya: “Ruoth kiyie to winjwae! Ne wasebiro kae chieng’ moro ng’iewo cham. <strong><sup>21</sup></strong> To ka ne wan e yo wadok thurwa, ne wachopo ka ma nonego wabworie, kendo ng’ato ka ng’ato kuomwa nobwok ka noyudo pesane duto e ogunde. Omiyo, dwaher duokonu pesago. <strong><sup>22</sup></strong> Bende, wabiro gi pesa moko mondo wang’iewgo cham. Ok wang’eyo ng’at ma noketo pesago e ogundewa.” <strong><sup>23</sup></strong> To nodwokogi niya: “Mano kik chandu, kendo kik ubed maluor. Nyasachu ma Nyasach wuonu e ma noketo pesago e ogundeu. An to ne ayudo pesa ma nuchulo.” Bang’ mano, ne okelo Simeon irgi. <strong><sup>24</sup></strong> Eka jatichno ne orwakogi e od Josef, mi omiyogi pi mondo gilwok tiendegi, kae to omiyo pundegi chiemo. <strong><sup>25</sup></strong> Ne gichako golo mich ma ne gikelo ne Josef, nimar ne gisewinjo ni Josef ne dhi chiemo kodgi sa auchiel. <strong><sup>26</sup></strong> Ka ne Josef oduogo e ode, ne gimiye mich ma ne gikelonego, kendo ne gikulorene nyaka e lowo. <strong><sup>27</sup></strong> Bang’ mano, ne openjogi kaka ne gidhi, kae to openjogi niya: “Wuonu ma ne unyisa ni koro oseti to dhi nade? Be pod ongima?” <strong><sup>28</sup></strong> Ne gidwoke niya: “Jatichni ma wuonwa dhi maber, kendo pod ongima.” Eka ne gikulorene. <strong><sup>29</sup></strong> To ka noneno Benjamin owadgi, ne openjogi niya: “Ma e owadu ma chogo ma ne unyisa wachne?” Eka nowachone niya: “Mad Nyasaye oguedhi wuoda.” <strong><sup>30</sup></strong> Josef nosegombo neno owadgi ahinya, omiyo ka ne onene nowuok kanyo mapiyo, modonjo e ode ma iye moywak. <strong><sup>31</sup></strong> Bang’ mano, ne olwoko wang’e mowuok oko. Koro ka chunye nosekuwe nowacho niya: “Keluru chiemo.” <strong><sup>32</sup></strong> Josef ne ochiemo yore, to owetene bende ne ochiemo yorgi. Jo-Misri ma ne chiemo kode bende ne ochiemo yorgi nikech Jo-Misri ne neno ni en gima kwero chiemo gi Jo-Hibrania. <strong><sup>33</sup></strong> Owetego ne oket e mesa ma ne nie nyim Josef, kendo ne gibet kaluwore gi kaka ne onyuolgi, kochakore gi wuoyi ma kayo nyaka ma chogo, kendo ne gichako ng’iyore ka giwuoro ahinya. <strong><sup>34</sup></strong> Josef ne pogonegi chiemo moa e mesane, kendo ne opogo ne Benjamin nyadibich moloyo owetene mamoko. Kuom mano, ne gichiemo kendo ne gimetho mi giyieng’. </p><p><strong>44</strong> Bang’e, Josef nochiko jatich ma nochung’ ne ode niya: “Ket cham e ogunde jogi kar ma ginyalo ting’o, kendo iso ne ng’ato ka ng’ato pesane e dho ogunde. <strong><sup>2</sup></strong> To ibiro soyo okombena mar fedha e dho ogund wuoyi ma chogo, en bende iniduokne pesane.” Mi notimo mana kaka Josef ne ochike. <strong><sup>3</sup></strong> Kinyne gokinyi ne giweyogi mondo gidhi, kendo ne gikawo pundegi mi gichako dok thurgi. <strong><sup>4</sup></strong> To ka ne pok gidhi mabor ahinya gi dala maduong’no, Josef ne onyiso jatich ma nochung’ ne ode niya: “A malo ilaw jogo! Kendo kijukogi to ipenjgi kama: ‘Ang’o momiyo usechulo richo kar ber? <strong><sup>5</sup></strong> Ang’o momiyo usekwalo okombe ma ruodha methogago, kendo ma otiyogago e koro wach? Usetimo gima rach ahinya.’” <strong><sup>6</sup></strong> Omiyo, jatichneno ne olawogi mi ojukogi, kendo nonyisogi wechego. <strong><sup>7</sup></strong> To ne gidwoke niya: “Ruoth, ang’o momiyo iwuoyo kamano? Jotichni ok nyal kata paro timo gima kamano. <strong><sup>8</sup></strong> Ka ne wabiro ka waa Kanaan, donge ne waduokoni pesa ma ne wayudo e i ogundewa? Koro, ang’o ma dimi wakwal fedha kata dhahabu e od ruodhi? <strong><sup>9</sup></strong> Ka oyud okombeno e ogund ng’ato ang’ata kuomwa, to nyaka nege. Kendo jomamoko duto nobed wasumb ruodha.” <strong><sup>10</sup></strong> Nodwokogi niya: “Obed mana kaka uwachono. Ng’ato ang’ata moyud gi okombeno nobed misumbana, to jomamoko duto nobed ma onge ketho.” <strong><sup>11</sup></strong> Eka ne giyieyo ogundegi piny, mi ng’ato ka ng’ato ogonyo mare. <strong><sup>12</sup></strong> Jatichno nochako manyo okombeno e ogund wuoyi makayo nyaka wuoyi ma chogo. Gikone, noyud okombeno e ogund Benjamin. <strong><sup>13</sup></strong> Ka ne gineno kamano, ne giyiecho lepgi, kendo ng’ato ka ng’ato ne oyieyo ogunde e wi pundane mi gidok nyaka e dala maduong’no. <strong><sup>14</sup></strong> Juda gi owetene ne ochopo e od Josef mi giyude. Ne gigoyo chonggi piny e nyime mi gikulorene nyaka e lowo. <strong><sup>15</sup></strong> Josef nopenjogi niya: “Ang’o ma usetimonani? Ne ok ung’eyo ni anyalo ng’eyo gima usetimo nikech an gi nyalo mar koro wach?” <strong><sup>16</sup></strong> Juda nodwoke niya: “Ang’o ma wanyalo wacho ne ruodha? Yawa, ang’o ma dwawachi? Dwatim ang’o mondo wanyis ni waonge ketho? Nyasaye madier osefwenyo kethowa. Waduto kaachiel gi jal ma ne oyud okombeni e lwete, koro wan wasumbni magi!” <strong><sup>17</sup></strong> Kata kamano, nowachonegi niya: “Ooyo, ok anyal timo kamano! Mana jal moyud gi okombe e ma biro bedo misumbana. Jomamoko to nyalo dok ir wuonu gi kuwe.” <strong><sup>18</sup></strong> Eka Juda nosudo but Josef mowachone niya: “Ruoth yie mondo awuo kodi kendo kik iyi wang’ koda, nikech in bende in mana kaka Farao. <strong><sup>19</sup></strong> Ruodha ne openjo jotichne niya: ‘Be wuonu pod ngima? To be un gi owadu machielo?’ <strong><sup>20</sup></strong> To ne wadwoki niya: ‘Wan gi wuonwa ma tinde oti kaachiel gi owadwa ma chogo ma wuonwa nonyuolo koseti. To owadgi maduong’ notho, kendo en kende e modong’ kuom nyithindo ma min-gi nonyuolo. Omiyo, wuon-gi ohere ahinya.’ <strong><sup>21</sup></strong> Eka ne iwacho ne jotichni ni, ‘Ukelna nyathiuno mondo anene.’ <strong><sup>22</sup></strong> To ne wadwoki ni, ‘Nyathino ok nyal weyo wuon-gi. Ka po ni oweye to wuon-gi biro tho.’ <strong><sup>23</sup></strong> To ne iwachonwa ni, ‘Kik achak aneu kendo ka ok ubiro gi owadu ma chogono.’ <strong><sup>24</sup></strong> “Omiyo, ka ne wadok dala ne wanyiso jatichni ma wuonwa gima ne iwachonwa. <strong><sup>25</sup></strong> Bang’e, wuonwa ne owachonwa ni, ‘Doguru ung’iewnwae chiemo.’ <strong><sup>26</sup></strong> To ne wawachone kama: ‘Ok wanyal dok kuno, mak mana ka wadhi gi owadwa ma chogo. Nimar wanyalo mana dok ir ng’atcha ka wan gi owadwa ma chogo.’ <strong><sup>27</sup></strong> Eka wuonwa nowachonwa niya: ‘Ung’eyo maber ni chiega ne onyuolona mana yawuoyi ariyo kende. <strong><sup>28</sup></strong> To achiel kuomgi ne olal, kendo koro aparo ni ondiek osekidhe matindo tindo, nimar pok anene chakre chieng’no. <strong><sup>29</sup></strong> To ka ukawo wuodani bende, mi masira moro oyude, mano biro kelona kuyo mang’eny nikech koro aseti, mi alor e Liel* nikech koro aseti ahinya.’* <strong><sup>30</sup></strong> “Kuom mano, ka adok ir wuonwa ma onge rawerani, to ngima wuonwa otwere gi ngima rawerani, <strong><sup>31</sup></strong> mofwenyo ni rawerani onge, obiro mana tho. Kendo wabiro kelo ne wuonwa kuyo mang’eny mi olor e Liel* nikech koro oseti ahinya.* <strong><sup>32</sup></strong> To bende, an e ma nasingo ngimana ne wuonwa nikech rawerani manyise ni, ‘Ka ok aduogonigo, to mano nobed kethona nyaka chieng’.’ <strong><sup>33</sup></strong> Omiyo, ruodha, yie mondo an e ma adong’ abed misumbani kar rawerani. En to yie iweye mondo odog kod owetene. <strong><sup>34</sup></strong> Ere kaka anyalo dok ir wuonwa ma onge rawerani? Ok daher neno masira ma biro yudo wuonwa!” </p><p><strong>45</strong> Chop kae Josef koro ne ok nyal hore e nyim jotichne. Omiyo, ne okok niya: “Ng’ato ka ng’ato mondo oa e nyima!” Kamano, ne onge ng’at machielo kanyo mak mana owetene sa ma ne ohulorenegi. <strong><sup>2</sup></strong> Eka nochako ywak matek, kendo Jo-Misri kod jood Farao nowinje. <strong><sup>3</sup></strong> Gikone, Josef ne owacho ne owetene niya: “An Josef. Be wuonwa pod ngima?” Owetene ne obwok ahinya mi dhogi nomoko. <strong><sup>4</sup></strong> Eka Josef ne owachonegi niya: “Suduru buta.” Mi ne gisudo bute. Kae to ne owachonegi niya: “An Josef owadu ma ne uuso, kendo ne okela e piny Misri. <strong><sup>5</sup></strong> To koro kik uluor, kendo kik une marach ni ne uusa e pinyni, nimar Nyasaye e ma noora motelo mondo abi ares ngimau. <strong><sup>6</sup></strong> Ma e higa mar ariyo ma kech osebedogo e piny, to pod nitie higni abich modong’ ma ji ok nopur kata keyo. <strong><sup>7</sup></strong> To Nyasaye noora motelo ares ngimau mondo kothu kik lal e pinyni, kendo mondo uyud warruok maduong’. <strong><sup>8</sup></strong> Kuom mano, Nyasaye madier e ma ne okela e pinyni, to ok un. Oseketa jang’ad rieko ne Farao,* an e ruodh ode duto, kendo an e jatend piny Misri duto. <strong><sup>9</sup></strong> “Koro doguru mapiyo ir wuonwa, mondo uwachne ni, ‘Ma e gima Josef wuodi owacho: “Nyasaye oseketa ruoth e wi piny Misri duto, kuom mano bi ira mapiyo. <strong><sup>10</sup></strong> Inidag e piny Goshen mondo ibed machiegni koda kaachiel gi yawuoti, gi nyikwayi, kod jambi, gi mwanduni duto. <strong><sup>11</sup></strong> Anapidhi kuno kendo anane ni ok uchando gimoro amora, in kaachiel gi joodi. Nimar pod odong’ higni abich mag kech.”’ <strong><sup>12</sup></strong> Koro un uwegi kaachiel gi Benjamin owadwa unyalo neno ni adier an e Josef. <strong><sup>13</sup></strong> Nyisuru wuora kaka an gi duong’ e piny Misri, kendo unyise gik moko duto ma useneno kae. Koro, dhiuru ukel wuonwa mapiyo.” <strong><sup>14</sup></strong> Eka Josef ne okwako Benjamin owadgi kendo nochako ywak. Benjamin bende ne okwake ka ywak. <strong><sup>15</sup></strong> Josef nonyodho owetene duto, kendo ne okwakogi ka oywak. Bang’ mano, owetene ne ochako wuoyo kode. <strong><sup>16</sup></strong> Wach ne ochopo e od Farao ni, “Owete Josef osebiro e piny Misri!” Kendo wachno ne omoro Farao kaachiel gi jotichne. <strong><sup>17</sup></strong> Farao ne owacho ne Josef niya: “Nyis oweteni ni, ‘Timuru kama: Keturu osikeu e wi pundeu mondo udog e piny Kanaan, <strong><sup>18</sup></strong> udhi ukel wuonu kod joodu duto. Abiro miyou ka maber ahinya e piny Misri mondo udagie, kendo unucham chiemo mabeyo ahinya ma yudore e pinyni.’ <strong><sup>19</sup></strong> Bende, nyisgi kama: ‘Timuru kama: Kauru geche mag Misri mondo udhi uting’go mondeu gi nyithindu, kaachiel gi wuonu, mondo ubi kode. <strong><sup>20</sup></strong> Kata ka uweyo mwanduu chien, kik udew, nikech abiro miyou ka maber ahinya e piny Misri.’” <strong><sup>21</sup></strong> Eka yawuot Israel notimo kaka nowachonegi, mi Josef nomiyogi geche kaka Farao nosechiko, ne omiyogi bende chiemo moromogi e wuodhgi. <strong><sup>22</sup></strong> Josef nomiyo ng’ato ka ng’ato kuomgi law manyien, to Benjamin nomiyo lewni abich manyien kaachiel gi ng’injo 300 mag fedha. <strong><sup>23</sup></strong> Ne okowo ne wuon-gi gik ma luwogi: punde apar moting’o gik mabeyo mag piny Misri, kod punde ma mon apar moting’o cham gi makate, kaachiel gi chiemo mamoko ma nodhi konyorego e wuodheno. <strong><sup>24</sup></strong> Eka ne okowo owetene, mowachonegi niya: “Kik udhaw e wang’ yo.” <strong><sup>25</sup></strong> Ne gia Misri mi gidok e piny Kanaan ir Jakobo wuon-gi. <strong><sup>26</sup></strong> Ne ginyiso wuon-gi niya: “Josef pod ngima, kendo en e jatend piny Misri duto!” Jakobo ne obwok ahinya mi dhoge ne omoko nimar ne ok oyie ni giwachone adier. <strong><sup>27</sup></strong> To ka nowinjo weche duto ma Josef nowachonegi, mi oneno geche duto ma Josef nooro mondo oting’e ka tere Misri, chunye ne ochako duogo. <strong><sup>28</sup></strong> Eka Israel ne owacho niya: “Tho! Koro to ayie ni Josef wuoda pod ngima! Nyaka adhi anene ka pok atho!”</p><p></p><p>Hibrania, “bugo; bur.”</p><p>Hibrania, “bugo; bur.”</p><p>Nenore ni wachni ne itiyogo sa ma imiyo ng’ato luor kod duong’.</p><p>Hibrania, “ma biro ting’o lwete kata tiende malo.”</p><p>Tiende ni, Heliopolis.</p><p>Kata, “ne ochako wuotho.”</p><p>Tiende ni, Heliopolis.</p><p>Tiende ni, “Jal ma Miyo Wich Wil.”</p><p>Tiende ni, “Oguedhe Nyadiriyo.”</p><p>Hibrania, “Sheol.” Som Tiend Weche.</p><p>Kata, “unumi yie wiya mopong’ gi lwar lor e Liel gi kuyo.”</p><p>Hibrania, “Sheol.” Som Tiend Weche.</p><p>Kata, “unumi yie wiya mopong’ gi lwar lor e Liel gi kuyo.”</p><p>Hibrania, “Sheol.” Som Tiend Weche.</p><p>Kata, “wanami yie wi wuonwa mopong’ gi lwar lor e Liel gi kuyo.”</p><p>Hibrania, “kaka wuon Farao.”</p></div></aside>
<aside epub:type="footnote"><div epub:type="footnote" class="extScrpCite" id="citation34"><p class="extScrpCiteTxt"><a href="#citationsource34">^ <strong>(Cha. 46:1-7)</strong></a> Eka Israel ne okawo joge gi mwandune duto mi ochako wuoth. Ka ne ochopo Beer-sheba, ne ochiwo ne Nyasach Isaka wuon mare misango. <strong><sup>2</sup></strong> To Nyasaye ne ofwenyorene gotieno, moluonge niya: “Jakobo, Jakobo!” Ne odwoke ni, “An ka!” <strong><sup>3</sup></strong> Nowachone niya: “An Nyasaye madier, kendo Nyasach wuoru. Kik iluor dhi Misri, nimar anami ibed oganda maduong’ kuno. <strong><sup>4</sup></strong> Anadhi kodi Misri, kendo an e ma naduoki kae. Bende, Josef noket lwete e wang’i.”* <strong><sup>5</sup></strong> Bang’ mano, Jakobo noa Beer-sheba, kendo yawuot Israel noketo Jakobo wuon-gi, kaachiel gi nyithindgi, kod mondegi e geche ma Farao nochiwo mondo oting’gigo. <strong><sup>6</sup></strong> Ne gikawo jambgi kod mwandugi duto ma ne gin-go Kanaan mi gidhigo Misri. Jakobo gi joode duto ne odhi Misri. <strong><sup>7</sup></strong> Ne odhi gi yawuote, gi nyige, kaachiel gi nyikwaye duto.</p><p></p><p>Tiende ni, Josef ne dhi umo wang’ Jakobo kotho.</p></div></aside>
<aside epub:type="footnote"><div epub:type="footnote" class="extScrpCite" id="citation35"><p class="extScrpCiteTxt"><a href="#citationsource35">^ <strong>(Cha. 46:26-34)</strong></a> Kuom mano, joka Jakobo ma nodhi Misri ne gin ji 66 ka ok okwan mond yawuote. <strong><sup>27</sup></strong> Josef ne onyuolo yawuoyi ariyo ka ne en Misri. Omiyo, joka Jakobo duto ma nodhi Misri ne gin ji 70. <strong><sup>28</sup></strong> Jakobo ne onyiso Juda mondo otel odhi onyis Josef ni obi oromne Goshen. Omiyo, ka ne gichopo Goshen, <strong><sup>29</sup></strong> Josef ne okawo gache modhi romo ne Israel wuon-gi. To ka noneno wuon-gi, ne okwake mi oywak aming’a. <strong><sup>30</sup></strong> Eka Israel ne owacho ne Josef niya: “Koro kata ka atho, to onge wach. Nikech aseneni, mi ang’eyo ni pod ingima.” <strong><sup>31</sup></strong> Eka Josef ne owacho ne owetene gi jood wuon-gi niya: “We adhi anyis Farao ni owetena gi jood wuonwa ma yande nodak e piny Kanaan koro osebiro ira. <strong><sup>32</sup></strong> Gin jokwath, omiyo, gibiro gi jambgi kod mwandugi duto. <strong><sup>33</sup></strong> To ka Farao oluongou mi openjou ni, ‘Utiyo tich mane?’ <strong><sup>34</sup></strong> Unudwoke ni, ‘Chakre ne nyuolwa jotichni osebedo jokwath mana kaka kwerewa.’ Ka unyise kamano to ubiro yudo thuolo mar dak e piny Goshen, nikech Jo-Misri ochayo ng’ato ang’ata ma kwayo rombe.”</p><p></p></div></aside>
<aside epub:type="footnote"><div epub:type="footnote" class="extScrpCite" id="citation36"><p class="extScrpCiteTxt"><a href="#citationsource36">^ <strong>(Zab. 105:17-19)</strong></a> Nooro ng’ato mondo otelnegi, Ng’atno ne en Josef ma ne ous kaka misumba. <strong><sup>18</sup></strong> Ne girido tiendene gi nyororo, Kendo ne gitweyo ng’ute gi chumbe; <strong><sup>19</sup></strong> Nyaka nochopo kinde ma weche ma nokoro nochopo kare, Kendo wach Jehova e ma nopwodhe.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation37"><p class="extScrpCiteTxt"><a href="#citationsource37">^ <strong>(Tich 7:9-15)</strong></a> To jodong dhoudigo nobedo gi nyiego gi Josef mi ne giuse Misri. Kata kamano, Nyasaye ne ni kode, <strong><sup>10</sup></strong> kendo ne orese kogole e masiche duto mi nomiyo obedo ng’at mariek kendo ma Farao ruodh Misri ne oyiego. Eka Farao nokete mondo olochi e wi Misri kod od Farao duto. <strong><sup>11</sup></strong> To kech moro nosieko Misri duto kod Kanaan. Ne en masira maduong’, kendo kwerewa machon ne ok nyal yudo chiemo. <strong><sup>12</sup></strong> Kata kamano, Jakobo nowinjo ni chiemo ne ni Misri, mi nooro kwerewa machon kuno. <strong><sup>13</sup></strong> Ka noorogi mar ariyo, Josef nofwenyore ne owetene mi Farao nong’eyo joodgi Josef. <strong><sup>14</sup></strong> Omiyo, Josef nooro wach mondo okel Jakobo wuon mare kod wedene duto, kendo kwan-gi giduto ne gin ji 75. <strong><sup>15</sup></strong> Eka Jakobo ne odhi Misri mi notho kuno, kendo kwerewa machon bende ne otho.</p><p></p></div></aside>
</div>
</div>
</div>
<div class="extPubRef"><p><a href="202025321.xhtml#pcitationsource15">^ <span id="pcitation15"></span><strong>***sjj wer 31 Wuoth gi Nyasaye!***</strong></a></p>
<header>
<p class="contextTtl"><strong>WER 31</strong></p>
<h1><strong>Wuoth gi Nyasaye</strong></h1>
</header>
<p class="themeScrp">(<span id="citationsource38"></span><a epub:type="noteref" href="#citation38">Mika 6:8</a>)</p>
<div class="bodyTxt">
<ol class="source"><li><p class="p4 sl"><span class="txtSrcBullet">1. </span>A wuoth kiluoro Nyasaye,</p>
<p class="p5 sz">Nyis ji ng’wono kod adier.</p>
<p class="p6 sp">Ibed but Jehova, gen wechene,</p>
<p class="p7 sz">Tekone biro riti.</p>
<p class="p8 sp">We wachne mondo e motayi,</p>
<p class="p9 sz">Mondo kik iwe yo,</p>
<p class="p10 sp">Iwe Nyasaye otayi,</p>
<p class="p11 sz">Ka iwinjo wechene.</p>
</li>
<li><p class="p12 sl"><span class="txtSrcBullet">2. </span>A wuoth gi Nyasaye kiler;</p>
<p class="p13 sz">Ket chunyi e gik maler.</p>
<p class="p14 sp">Kata tembe ng’eny ma waromogo,</p>
<p class="p15 sz">Obiro konyi nano.</p>
<p class="p16 sp">Weche madiera kendo maler</p>
<p class="p17 sz">Mabeyo, makare,</p>
<p class="p18 sp">Par wechego kinde duto,</p>
<p class="p19 sz">Nyasaye nobed kodi.</p>
</li>
<li><p class="p20 sl"><span class="txtSrcBullet">3. </span>A wuoth gi Nyasaye gi mor,</p>
<p class="p21 sz">Kimor ni en osiepni</p>
<p class="p22 sp">Sik kigoyone erokamano,</p>
<p class="p23 sz">Kiparo mich gi berne.</p>
<p class="p24 sp">Wuoth gi Nyasaye gi chuny mamor</p>
<p class="p25 sz">Ipake, iwerne.</p>
<p class="p26 sp">Ji te biro neno kimor,</p>
<p class="p27 sz">Ni in mwandu Jehova.</p>
</li>
</ol>
</div>
<div class="closingContent"><p class="p28 se">(Ne bende <span id="citationsource39"></span><a epub:type="noteref" href="#citation39">Cha. 5:24;</a><span id="citationsource40"></span><a epub:type="noteref" href="#citation40"> 6:9;</a><span id="citationsource41"></span><a epub:type="noteref" href="#citation41"> Fil. 4:8;</a><span id="citationsource42"></span><a epub:type="noteref" href="#citation42"> 1 Tim. 6:6-8</a>.)</p>
</div>
<div class="groupExt">
<div class="groupExtScrpCite">
<aside epub:type="footnote"><div epub:type="footnote" class="extScrpCite" id="citation38"><p class="extScrpCiteTxt"><a href="#citationsource38">^ <strong>(Mika. 6:8)</strong></a> Yaye dhano, osenyisi gima ber. To Jehova dwaro ang’o kuomi? Odwaro ni itim gik makare,* ibed jadiera,* Kendo iwuoth gi Nyasachi ka ibolori!</p><p></p><p>Kata, “kik ibuon ng’ato; kik idew wang’ ng’ato.”</p><p>Kata, “inyis ng’wono kod hera madier.”</p></div></aside>
<aside epub:type="footnote"><div epub:type="footnote" class="extScrpCite" id="citation39"><p class="extScrpCiteTxt"><a href="#citationsource39">^ <strong>(Cha. 5:24)</strong></a> Ne odhi nyime wuotho gi Nyasaye madier. Bang’e, Nyasaye ne okawe, kendo ne ok ochak onene.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation40"><p class="extScrpCiteTxt"><a href="#citationsource40">^ <strong>(Cha. 6:9)</strong></a> Ma e sigand Noa. Noa ne en ng’at makare, kendo ne oonge ketho e tieng’ ma nodakie. Noa ne owuotho gi Nyasaye madier.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation41"><p class="extScrpCiteTxt"><a href="#citationsource41">^ <strong>(Fil. 4:8)</strong></a> Mogik, owetena, gik moko duto madier, gik moko duto monego okaw mapek, gik moko duto makare, gik moko duto maler, gik moko duto ma jiwo hera, gik moko duto mipwoyo, gik moko duto malong’o, kod gik moko duto mowinjore oyud pak, dhiuru nyime keto pachu kuom magi duto.</p><p></p></div></aside>
<aside epub:type="footnote"><div epub:type="footnote" class="extScrpCite" id="citation42"><p class="extScrpCiteTxt"><a href="#citationsource42">^ <strong>(1 Tim. 6:6-8)</strong></a> Kuom adier, chiwruok chuth ne Nyasaye kod bedo jo ma gik ma wan-go romowa nigi ohala maduong’. <strong><sup>7</sup></strong> Nimar ne ok wabiro gi gimoro amora e piny, kendo ok wabi a gi gimoro amora. <strong><sup>8</sup></strong> Omiyo, ka wan gi chiemo kod lewni,* mago mondo oromwa.</p><p></p><p>Kata nyalo bedo, “kar dak.” Grik, “gir umruok.”</p></div></aside>
</div>
</div>
</div>
</div>
</div>
</body>
</html>
